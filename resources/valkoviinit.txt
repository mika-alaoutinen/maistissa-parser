VIINI: Albero Chardonnay
Päivämäärä: 26.1.2018
Maa: Italia
Hinta: 10.13 € (1 l)
Kuvaus: Pirteä ja hedelmäinen, kuiva, keskihapokas, sitruksinen, keltaomenainen, kevyen yrttinen
SopiiNautittavaksi: vähärasvainen kala, salaatit ja kasvisruoka, kana ja kalkkuna, seurustelujuomana
ArvosteluMika: Viinissä on raikkaan omenainen, yrttinen ja hiukan makea tuoksu. Maku on tasainen, hieman hapan ja hieman mineraalinen. Viinin happamuus ja mineraalisuus kuitenkin voimistuu jälkimakua kohden. Viini ei ole lainkaan hedelmäinen eikä raikas, vaan jopa tunkkainen ja raskas. Ei oikein toimi yksinään, mutta voisi mahdollisesti toimia jonkin makeahkon ja raikkaan ruoan kumppanina.
ArvosteluSalla: Tuoksu on raikas, hieman kirpeä, hivenen yrttinen ja viherlehtinen. Ensimaku on kuivahko, mutta se pehmenee nopeasti. Maku on tasainen, ja siinä on lisäksi kirpakkuutta ja hieman karviaismarjaisuutta. Kokonaisuus on mielenkiintoinen ja melko helposti lähestyttävä. Mielestäni tämä toimii ihan hyvin seurustelujuomanakin, ja lisäksi voisin kuvitella sen käyvän esimerkiksi jonkinlaisen salaattiaterian kanssa.
Arvosana: 1.25 M 3.25 S

VIINI: Asio Otus Pinot Grigio Organic 2016
Päivämäärä: 26.4.2017
Maa: Italia
Hinta: 9.99 € (1 l)
Kuvaus: Pirteä ja hedelmäinen, kuiva, hapokas, päärynäinen, viheromenainen, sitruksinen, hennon mausteinen
SopiiNautittavaksi: seurustelujuomana, noutopöytä, pikkusuolaiset, salaatit ja kasvisruoka
url: https://www.alko.fi/tuotteet/97808/
ArvosteluMika: Tuoksu on kirpakan sitruksinen, mutta siinä on myös makeutta, kenties hunajamelonia. Maku on hyvin vivahteikas. Maku on pehmeän meloninen ja erittäin vähämineraalinen. Ensivaikutelma on suorastaan mehumainen, joskaan ei kovin makea. Makuun kuitenkin kehittyy syvyyttä ja hiukan happamuutta, joka tuo viinille lisää runkoa, ”bodya”. Jälkimaussa esiin nousee jälleen hiukan lisää makeutta, mutta makeus ja happamuus ovat varsin tasapainossa. Kokonaisvaikutelma viinistä on kepeä ja päärynäinen. Tarjoilisin viinin sinällään tai kenties raikkaan salaatin kanssa. Viini on varsin omalaatuinen ja joukosta erottuva mutta ei kuitenkaan nouse suosikkeihini.
ArvosteluSalla: Tuoksu on erittäin raikas ja pirteä. Siinä tuntuu hieman sitrushedelmien kirpeyttä. Sitruksisuus on havaittavissa myös maussa, jossa esiin nousevat lisäksi omenaisuus ja päärynäisyys. Omenan happamuus nousee selkeämmin esiin jälkimaussa; sitä edeltää makea ja vetinen päärynä. Kokonaisuus on kepeä ja tasapainoinen, ja viini toimii mainiosti paljaaltaan juotuna. 
Arvosana: 3.5 M 4 S

VIINI: Bereich Nahetal 2014
Päivämäärä: 18.7.2016
Maa: Saksa
Hinta: 6.99 € (0.75 l)
Kuvaus: Lempeä ja makeahko,	puolimakea, keskihapokas, makean hedelmäinen, sitruksinen
SopiiNautittavaksi: seurustelujuomana, salaatit ja kasvisruoka, pikkusuolaiset, aperitiivi 
url: http://www.alko.fi/tuotteet/49947/
ArvosteluMika: Viinissä on hyvin mieto hedelmäinen, kenties banaaninen, tuoksu. Ensivaikutelma viinistä on varsin makea, vähähappoinen ja raikkaan hedelmäinen. Olen myös maistavinani banaanin makeutta. Jälkimaussa nousee esiin hieman happamuutta, mutta viini on kuitenkin kokonaisuutena varsin mehumainen. Maku on tasainen eikä kovin vivahteikas. Mielestäni viini on turhan mieto ruuan kanssa nautittavaksi, eikä myöskään kovin mielenkiintoinen. Sopii kuitenkin hyvin halvaksi kaatojuomaksi.
ArvosteluSalla: Viinin tuoksussa tuntuu makea hedelmäisyys. Maultaan viini on hyvin hedelmämehumainen. Pehmeytensä ja tasaisuutensa ansiosta erinomainen seurustelujuomaksi.
Arvosana: 2 M 3.5 S

VIINI: Bienbebido Verdejo 2016
Päivämäärä: 18.8.2017
Maa: Espanja
Hinta: 29.88 € (3 l)
Kuvaus: Vivahteikas ja ryhdikäs, kuiva, hapokas, kypsän greippinen, persikkainen, kevyen viherherukkainen, hennon 	yrttinen
SopiiNautittavaksi: noutopöytä, rasvainen kala, tapas ja antipasti, kana ja kalkkuna
url: https://www.alko.fi/tuotteet/55868
ArvosteluMika: Viinin tuoksu on hapokas ja selkeästi greippinen. Ensimaku on melko mieto, greippinen ja kuiva. Hetken kuluttua makuun tulee runsaasti lisää syvyyttä, mutta hapan greippi on edelleen hallitseva maku. Lopuksi viinissä maistuu aavistus makeutta, mutta kokonaisvaikutelma on vahvan hapokas, kuiva ja greippinen. Viinin pitäisi kuvauksen mukaan olla vivahteikas, mutta mielestäni tämä on melko yksiulotteinen viini – siitä tulee suorastaan mieleen lonkero. En oikein tiedä, minkä ruuan kanssa tätä suosittelisin; ehkä jonkin kalaruuan? Tämä ei ole oikein minun makuinen myöskään seurustelujuomana.
ArvosteluSalla: Tuoksu on raikas sekä kirpakan ja kypsän greippinen. Siinä tuntuu myös valkoviinimarjaisuutta. Maku tuntuu mielenkiintoiselta ja moniulotteiselta heti alusta alkaen. Siinä on greipin ja valkoviinimarjojen kirpeyttä mutta myös hedelmäistä makeutta. Kokonaisuus on yllättävän helposti lähestyttävä, ja viini käy mielestäni ihan hyvin myös seurustelujuomaksi. Kuvittelisin tämän sopivan esimerkiksi jonkin yrttisen kanaruoan kanssa.
Arvosana: 2 M 4 S

VIINI: Bird’s Tree 2017
Päivämäärä: 8.4.2018
Maa: Unkari
Hinta: 7.80 € (0.75 l)
Kuvaus: Lempeä ja makeahko, puolimakea, keskihapokas, persikkainen, kypsän mangoinen, hennon hunajameloninen, kevyen kukkainen
SopiiNautittavaksi: tulinen ruoka, seurustelujuomana, salaatit ja kasvisruoka, marjat ja hedelmät
url: https://www.alko.fi/tuotteet/67907/
ArvosteluMika: Viinin tuoksu on makean ja trooppisen hedelmäinen sekä miellyttävän raikas. Ensivaikutelma mausta on hyvin pehmeä, makea ja trooppisen hedelmäinen, kenties jopa banaaninen; selkeimpänä makuna maistuu kuitenkin mango. Viinissä ei ole juurikaan hapokkuutta eikä lainkaan mineraalisuutta. Maku on tasainen ja miellyttävä, joskin se voisi hyötyä kirpakkuudesta. Olen samaa mieltä viinin hajuvesimäisyydestä. Viini voisi toimia tulisen ruuan kumppanina, mutta se ei missään nimessä ole ruokaviini, vaan sopii ilman muuta parhaiten seurustelu/kaatoviiniksi. Mielestäni viinissä on edelleen hyvä hinta-laatusuhde kasuaalia juopottelua varten, mutta ei tämä enää oikein vakavahenkiseen ja intellektuelliin nautiskeluun riitä. Bird’s Tree on uusi lonkero? [Ajattelija-Alaoutinen.jpeg]
ArvosteluSalla: Tuoksu on trooppisen hedelmäinen ja makea mutta hieman mineraalinen. Viinin tuoksu muistuttaa hieman käynyttä hedelmäsalaattia. Ensimaussa tuntuu vahvasti pehmeä kukkaisuus. Trooppiset hedelmät tuovat viiniin reilusti makeutta. Viinin maku on jopa hieman hajuvesimäinen. Tämä oli yksi nuoruusvuosieni suosikkiviineistä, mutta nykyään en kyllä enää valitsisi tätä mihinkään tilaisuuteen.
Arvosana: 3.5 M 1.5 S

VIINI: Black Tower Riesling Gewürztraminer 2017
Päivämäärä: 11.8.2018
Maa: Saksa
Hinta: 35.60 € (3 l)
Kuvaus: Pirteä ja hedelmäinen, puolikuiva, hapokas, kypsän sitruksinen, kevyen päärynäinen, hennon yrttinen
SopiiNautittavaksi: seurustelujuomana, itämainen ruoka, rasvainen kala, salaatit ja kasvisruoka
url:
ArvosteluMika: Viinin tuoksu on voimakkaan hedelmäinen ja täyteläinen. Myös ensimaku on poikkeuksellisen vahva, jopa imelän makea ja simainen. Päällekäyvän ensimaun jälkeen viinissä erottuu kirpeää sitruunaa ja päärynäisyyttä. Viini oikeastaan maistuu vahvalta päärynäsiideriltä. Kokonaisuutena erittäin vahvan, päällekäyvän ja täyteläisen makuinen, ja näin ollen hyvin raskas valkoviiniksi. Mielestäni tämä on liian raskas viini seurustelujuomaksi, eikä tämä todennäköisesti käy myöskään useimpien ruokien kanssa; viini voisi kuitenkin sopia tulisen ruuan kumppaniksi.
ArvosteluSalla: Viinin tuoksu on raikas, kypsän hedelmäinen ja makeahko. Etenkin ensimaussa tuntuu sitruksista kirpeyttä, joka pehmenee kuitenkin pian. Viini on myös melko hapokas, ja hapokkuuden ja sitruksisuuden yhdistelmän takia viini tuntuu paikoitellen aika kuivalta. Uskon viinin toimivan paremmin ruoka- kuin seurustelujuomana.
Arvosana: 3.5 S 1.25 M

VIINI: Blitz Riesling 2017
Päivämäärä: 8.9.2018
Maa: Saksa
Hinta: 9.98 € (0.75 l)
Kuvaus: Pirteä ja hedelmäinen, puolikuiva, hapokas, kypsän sitruksinen, viheromenainen, persikkainen, hunajameloninen, kevyen kukkainen, mausteinen
SopiiNautittavaksi: sushi, rasvainen kala, aperitiivi, kana ja kalkkuna
url: https://www.alko.fi/tuotteet/24667/
ArvosteluMika: Huom: ensimmäinen viini Jyväskylässä! Viinin tuoksu on kirpakan sitruksinen ja raikas, minkä lisäksi siinä on myös hiven hedelmäistä makeutta. Ensimaku on erittäin raikas, kirpakka ja miellyttävä. Hetken päästä maku muuttuu hiukan happamammaksi, mikä antaa viinille syvyyttä. Pienen maistelun jälkeen olen tunnistavani viinissä myös kukkaisuutta. Viinissä on hedelmäistä makeutta pehmentämässä sen makua, mutta kokonaisuutena sen maku on kuitenkin kirpakka, puolikuiva ja hiukan hapan. Kuvailisin viiniä vivahteikkaaksi mutta myös tasapainoiseksi, sillä mielestäni sen eri maut täydentävät hyvin toisiaan. Viini toimii erinomaisesti paljaaltaan, mutta olisi todennäköisesti hyvä kumppani myös ainakin kalalle. Poikkeuksellisen hyvä viini.
ArvosteluSalla: Viinin tuoksu on raikkaan hedelmäinen ja hennon kukkainen, ja samat aromit esiintyvät myös viinin maussa. Alkumaussa on selvää hedelmäistä makeutta, mutta sen jälkeen viiniin kehittyy sitruunan happamuutta. Kokonaisuus on raikas, pehmeä ja erittäin miellyttävä, ja viini toimii oikein hyvin myös seurustelumielessä.
Arvosana: 5 M 4.75 S

VIINI: Blue Nun Rivaner
Päivämäärä: 10.2.2018
Maa: Saksa
Hinta: 21.08 € (2 l)
Kuvaus: Pirteä ja hedelmäinen, puolimakea, keskihapokas, hunajameloninen, kypsän persikkainen, sitrusmarmeladinen
SopiiNautittavaksi: rasvainen kala, itämainen ruoka, seurustelujuomana, salaatit ja kasvisruoka
url: https://www.alko.fi/tuotteet/008088
ArvosteluMika: Viini tuoksu on makean hunajameloninen, raikas ja kirpakka. Viinin ensimaku on makea, pehmeän hedelmäinen ja vähähappoinen. Viini on erityisen helposti juotava. Maku on hyvin pehmeä, mutta siinä on kuitenkin aavistus happamuutta, mikä estää viiniä jäämästä liian mehumaiseksi. Sopisi varmasti hyvin aloittelijoille, kokeneelle juomarille viini voi jäädä hieman vaisuksi. Tämä olisi varmasti erinomainen ja virkistävä viini kesällä nautittavaksi. Arvosanaan miinusta vähäisestä alkoholista. ☹
ArvosteluSalla: Viinin tuoksu on raikas, makeahko ja hedelmäinen. Samat ominaisuudet toistuvat myös viinin maussa. Viini on makeahko, pehmeä ja tasainen kokonaisuus. Erittäin miellyttävä ja maukas.
Arvosana: 4 M 3.75 S

VIINI: Calitopia Shardonnay 2014
Päivämäärä: 19.11.2016
Maa: Yhdysvallat
Hinta: 16.90 € (1.5 l)
Kuvaus: Pirteä ja hedelmäinen, kuiva, keskihapokas, kypsän päärynäinen, kevyen banaanitoffeinen, hennon mausteinen 
SopiiNautittavaksi: noutopöytä, seurustelujuomana, pikkusuolaiset, kana ja kalkkuna
url: http://www.alko.fi/tuotteet/53908/ 
ArvosteluMika: Tuoksu on hieman kuiva, kenties toffeinen ja aavistuksen pistävä; ensimmäisen mieleen tuli viski. Ensituntuma viini mausta oli vähähappoinen ja melko miedon makuinen, mutta maku voimistui selkeästi hetken kuluttua. Maussa on mietoa makean imelää toffeisuutta. Valitettavasti viinissä on myös melko pistävä ja vahva maku – mieleeni tulee palanut puu. Kaiken kaikkiaan viinissä voisi olla potentiaalia mutta oletetusta karvasmantelista tuleva pistävyys pilaa viinin kokonaisuuden. EU > NA
ArvosteluSalla: Tuoksu on mieto, ja maussa nousee heti esiin vahva päärynäisyys. Viini on jonkin verran hapan, ja etenkin pizzan kanssa se maistuu hieman kitkerältä. Lisäksi maussa pistävyyttä ja terävyyttä, josta minulle tuli mieleen erityisesti Maraschino-viina sekä myös Amaretto-likööri. Molemmissa on enemmän tai vähemmän karvasmantelisuutta, joten ehkä sitä on tässä viinissäkin. Kaiken kaikkiaan viini ei ole mikään kaikista helpoiten juotava valkoviini.
Arvosana: 1.25 M 1.75 S

VIINI: Cameleon Organic Sauvignon Blanc Chardonnay 2015
Päivämäärä: 12.3.2017
Maa: Argentiina
Hinta: 29.90 € (3 l)
Kuvaus: Pirteä ja hedelmäinen, kuiva, hapokas, sitruksinen, kevyen hunajameloninen, hennon aprikoosinen, yrttinen 
SopiiNautittavaksi: noutopöytä, kana ja kalkkuna, rasvainen kala, salaatit ja kasvisruoka
url: https://www.alko.fi/tuotteet/62298
ArvosteluMika: Kaadettaessa viinissä oli raikkaan meloninen ja hiukan hapan tuoksu. Viini on puolikuiva, jonkin verran hapan ja tasaisen makuinen. Viini on vähämineraalinen ja ei kovin hapokas. Siinä maistuu enemmänkin hivenen makea meloni, joskin viini on sen verran kuiva, etten kuvailisi sitä hedelmäiseksi. Mausta erottuu myös kirpakkaa sitruunaa, ja jälkimaussa on kenties ripaus mausteisuutta. Sopi varsin hyvin lohen kanssa nautittavaksi, joskin oli ehkä hieman hapanta makuuni. Toimii myös seurustelujuomana kohtuullisesti, vaikka ei olekaan parhaimmillaan paljaaltaan.
ArvosteluSalla: Mieto hedelmäinen tuoksu. Ensimaku on makean hedelmäinen, erityisesti hunajameloninen. Jälkimaussa esiin tulee taas kirpeä sitruksisuus. Jossain maun keskivaiheilla häivähtää myös aavistus yrttisyyttä. Kokonaisuus on tasapainoinen ja miellyttävä. Mielestäni viini toimii myös seurustelujuomana, vaikkakin se on ehkä parempi ruokajuomana.
Arvosana: 3.25 M 3.5 S

VIINI: Cameleon Organic Sauvignon Blanc Chardonnay 2017
Päivämäärä: 28.3.2018
Maa: Argentiina
Hinta: 33.48 € (3 l)
Kuvaus: Pirteä ja hedelmäinen, kuiva, hapokas, viherpäärynäinen, kevyen limettinen, hennon kaktuksinen, kevyen persiljainen
SopiiNautittavaksi: noutopöytä, salaatit ja kasvisruoka, pikkusuolaiset, kana ja kalkkuna
url: https://www.alko.fi/tuotteet/62298
ArvosteluMika: Ensivaikutelma viinin tuoksusta on lämpimän hunajainen ja raikkaan päärynäinen ja kirpakka. Ensivaikutelma viinin mausta on yhtä lailla miellyttävän pehmeä ja hieman hunajainen. Hetken kuluttua viiniin kehittyy kuitenkin huomattavasti mineraalisuutta ja greipin hapokkuutta. Kokonaisvaikutelma on mielenkiintoinen ja vivahteikas. Viini on kuiva ja melko hapokas, muttei kuitenkaan liian vissyinen. Viinin jälkimaku on hennon sitruksinen ja kuiva. Kokonaisuutena miellyttävä ja hieman erikoinen viini, joka käy todennäköisesti hyvin esimerkiksi kalan tai mausteisen broileriruuan kanssa.
ArvosteluSalla: Viinissä on mieto ja raikas tuoksu. Maku tuntuu mielenkiintoiselta. Siinä on raikkautta ja hapokkuutta mutta ei juuri ollenkaan hedelmäisyyttä, toisin kuin valkoviineissä yleensä. Sitrushedelmien kirpeys tuntuu jossain keskimaun paikkeilla. Etenkin jälkimaussa tuntuu hieman yrttisyyttä. Viinin suutuntuma jää melko kuivaksi paljaaltaan nautittuna, mikä ei kuitenkaan mielestäni ole ongelma; viini ei ole liian helposti juotava, vaan se vaatii huomiota. Kokonaisuus on tasapainoinen ja hienostunut. Viini toimii varmasti erinomaisesti ruoan kyytipoikana, ja esimerkiksi kanasalaatti (tai vaikka miedohko kanapizza) voisi olla aika nappivalinta. 
Arvosana: 4.25 M S

VIINI: Cape Gold
Päivämäärä: 10.10.2014
Maa: Etelä-Afrikka
Hinta: 26.70 € (3 l)
Kuvaus: Pehmeä ja kepeä kuiva, keskihapokas, trooppisen hedelmäinen, sitruksinen 
SopiiNautittavaksi: salaatit ja kasvisruoka, vähärasvainen kala, pasta, seurustelujuomana
url: http://www.alko.fi/tuotteet/85828/
ArvosteluMika: Hento ja miellyttävä sitruksinen tuoksu. Yhtälailla pehmeä, mieto ja tasainen ensipuraisu. Jälkimaku on hieman puraisevamman alkoholinen ja kenties hyvin hennon hedelmäinen. Suuhun jää jokseenkin vissyinen jälkimaku.
ArvosteluSalla: Kaadettaessa lasiin pinnalle tuli vaahtoa. Todella laimea maku, maistuu melkeinpä maustetulta vedeltä eikä niinkään viiniltä; kuitenkin jokin erikoinen sivumaku. Hyvin hämmentävä.
Arvosana: 2 M S

VIINI: Casal Garcia
Päivämäärä: 8.9.2014
Maa: Portugali
Hinta: 8.39 € (0.75 l)
Kuvaus: vivahteikas ja ryhdikäs,
puolikuiva, hapokas, pirskahteleva, vihreän omenainen, hennon karviaismainen
SopiiNautittavaksi: aperitiivi, vähärasvainen kala, salaatit ja kasvisruoka, seurustelujuomana
url: http://www.alko.fi/tuotteet/008361/ 
ArvosteluMika: varsin hapokas (Kola-Ollin asteikolla ehkä 3.5), mineraalinen (=vissyinen), kuivan omenainen, ei lainkaan makea, tasainen, alkutuntuma on pehmeä, mutta jälkimaku on hapokas, miellyttävä ja helposti juotava.
ArvosteluSalla: tasainen, mahdollisesti myös vivahteikas, vivahteista on epäselvyyttä, makoisa, ostaisin toistekin, merinen maku, ei paras seurustelujuoma, vaatii ruuan seurakseen. Maistuu varsin samalta kuin hanapakkaus, jossa on kiviä (Pearly Bay?), joskin on sitä parempi.
Arvosana: 3 M S

VIINI: Casca Wines Sailing Boat
Päivämäärä: 28.4.2018
Maa: Portugali
Hinta: 28.42 € (3 l)
Kuvaus: Pirteä & hedelmäinen,
kuiva, hapokas, persikkainen, ananaksinen, kevyen mandariininen, kukkainen, mausteinen
SopiiNautittavaksi: noutopöytä, pikkusuolaiset, salaatit ja kasvisruoka, seurustelujuomana
url: https://www.alko.fi/tuotteet/32278
ArvosteluMika: Viinin tuoksu on makea, trooppisen hedelmäinen, ananaksinen ja kukkainen. Ensimaku on melko pehmeä mutta myös hiukan karvas, puolikuiva ja aavistuksen banaaninen. Jälkimaku on yrttinen, mausteinen ja selkeästi karvas. Viinin maku on huomattavasti vähemmän hedelmäinen kuin sen tuoksu antoi olettaa. Mielestäni viinin karvaus (karvaisuus?) tekee siitä melko huonon seurusteluviinin, mutta viini saattaisi toimia paremmin purtavan, esim. juustojen, kanssa…?
ArvosteluSalla: Tuoksu on raikas, makea, hedelmäinen ja kukkainen. Maku ei ole yhtä kukkainen ja makean hedelmäinen kuin toivoin tuoksun perusteella, vaikka kumpaakin maussa esiintyy. Viini on kuivahko ja karvaahko, mutta persikkaisuus tuo siihen hieman makeutta. Viini on mielestäni ihan miellyttävä, mutta odotin kuitenkin enemmän tuoksun perusteella.
Arvosana: 3 M 4.25 S

VIINI: Cerro Blanco Verdejo Chardonnay
Päivämäärä: 27.9.2014
Maa: Espanja
Hinta: 8.69 € (1 l)
Kuvaus: lempeä ja makeahko,
puolikuiva, keskihapokas, hunajameloninen, karviaismainen, kevyen limettinen 
SopiiNautittavaksi: aperitiivi, seurustelujuomana, salaatit ja kasvisruoka, pizzat ja pikkulämpimät
url: http://www.alko.fi/tuotteet/27198/
ArvosteluMika: Huom: makuaisti ei ehkä ole enää aivan terävimmillään. Jonkin verran makea ja happamahko. Tasainen maku. Ensimmäisenä maistuu lähinnä happamuus. Sopisi luultavasti varsin hyvin esimerkiksi appelsiini-chililohen kanssa, tai muiden raikkaasti maustettujen kalaruokien kanssa. Toimii myös seurustelujuomana hyvin. Erikoinen pehmeän hedelmäinen jälkimaku. En osaa antaa juuri nyt objektiivista arvosanaa. Ei kuitenkaan missään nimessä huono.
ArvosteluSalla: Makeahko tuoksu. Viinin maku on oikeastaan todella mitäänsanomaton: pehmeä ja kepeä mutta hyvin vetinen, aivan kuin viiniä olisi laimennettu vedellä. Toisaalta ehkä se on juuri sitä ”hunajamelonisuutta”. Voisin kuvitella viinin sopivan hyvin nautittavaksi esimerkiksi salaattien kanssa, mutta paljaaltaan nautittuna se on melko tylsä, koska se ei maistu oikein miltään.
Arvosana: 2 M S

VIINI: Chill Out Fresh & Fruity 2015
Päivämäärä: 15.3.2016
Maa: Australia
Hinta: 27.90 € (3 l)
Kuvaus: Pirteä & hedelmäinen,
kuiva, hapokas, sitruksinen, trooppisen hedelmäinen, hennon banaaninen, kevyen toffeinen
SopiiNautittavaksi: seurustelujuomana, salaatit ja kasvisruoka, pikkusuolaiset, noutopöytä
url: http://www.alko.fi/tuotteet/51978
ArvosteluMika: Ei tuoksu oikein miltään. Ensivaikutelma on kuiva, tasainen ja, yllättävää kyllä, toffeisen makea. Viini on kuivuutensa takia melko terävän makuinen, joskin hento toffeinen makeus tuo siihen eriskummallisen vastakkainasettelun. Viinissä ei mielestäni nouse esiin mainostettu hedelmäisyys. Tällä kertaa viiniä on maistettu suunnilleen huoneenlämpöisenä, odotan mielenkiinnolla, nouseeko siitä esiin uusia ulottuvuuksia viileänä. Sallan kanssa oli erimielisyyttä; minun mielestä viini on melko terävän makuinen, kun taas Sallan mielestä oli pehmeä ja erittäin helposti juotava.
ArvosteluSalla: Pehmeän hedelmäinen ensimaku. Voisin kuvitella itseni siemailemassa tätä palmun alla. Erittäin maukas ja miellyttävä.
Arvosana: 3.5 M 4 S

VIINI: Chill Out Organic Riesling 2018
Päivämäärä: 22.9.2019
Maa: Saksa
Hinta: 33.89 € (3 l)
Kuvaus: Vivahteikas ja ryhdikäs,
kuiva, hapokas, aprikoosinen, kypsän limettinen, viheromenainen, mineraalinen, hennon mausteinen
SopiiNautittavaksi: salaatit ja kasvisruoka, kana ja kalkkuna, noutopöytä, rasvainen kala
url: http://www.alko.fi/tuotteet/06638
ArvosteluSalla: Tuoksu on kirpeä, raikas, mineraalinen ja hennon hedelmäinen. Samat elementit tuntuvat myös maussa mutta pehmeämmin – viini ei ole ollenkaan niin kuivan mineraalinen kuin tuoksun perusteella olisi voinut odottaa. Omenaisuus on havaittavissa selvästi mutta ei liian voimakkaasti. Viinissä on selvästi kuivuutta ja kirpakkuutta, mutta ei niin paljoa, että se nimenomaan vaatisi seurakseen jotain ruokaa; viini toimii myös seurustelutarkoituksissa, vaikkei sitä seurustelujuomaksi ollutkaan kategorioitu. Jälkimaku on jopa hieman vetisen oloinen, joten viini ei jätä edes sellaista kuiville ja mineraalisille valkoviineille tyypillistä hapanta suutuntumaa. Viini sopi erinomaisesti lohiruoan kumppaniksi.
Arvosana: 3.75 S

VIINI: Christmas Riesling 2013 (kausituote)
Päivämäärä: 21.11.2014
Maa: Saksa
Hinta: 8.90 € (0.75 l)
Kuvaus: Pirteä & hedelmäinen,
puolikuiva, hapokas, kypsän sitruksinen, aprikoosinen, keltaluumuinen, mausteinen
SopiiNautittavaksi: kala, salaatit ja kasvisruoka
url: http://www.alko.fi/tuotteet/01337/
ArvosteluMika: Alkumaku on voimakas ja suorastaan päällekäyvä; se vaikuttaa hapokkaalta (Cola-Olli.jpeg), mineraaliselta sekä erikoisen mausteiselta. Voimakas alkumaku pehmenee hedelmäiseksi (sitruksiseksi?) jälkimauksi, joskin hapokkuus säilyy edelleen mukana. Voimakas hapokkuus tuo toisaalta viiniin luonnetta, mutta toisaalta tekee siitä myös hieman vaikeasti juotavan. En välttämättä nauttisi seurustelujuomana (ainakaan suuria määriä).
ArvosteluSalla: Voimakas alkumaku… Kevyt jouluinen vivahde, mutta voisi varmasti juoda muulloinkin kuin jouluna tai jouluruokien kanssa. Toimii hyvin myös seurustelujuomana. Ei mitenkään hirveän erikoinen, semmoinen perushyvä valkoviini.
Arvosana: 3.25 M 3.75 S

VIINI: Christmas Tree Riesling 2016
Päivämäärä: 6.12.2017
Maa: Saksa
Hinta: 9.99 € (0.75 l)
Kuvaus: Vivahteikas ja ryhdikäs, kuiva, erittäin hapokas, viheromenainen, limettinen, päärynäinen, hennon meloninen, mineraalinen
SopiiNautittavaksi: rasvainen ja vähärasvainen kala, noutopöytä, seurustelujuomana
url: https://www.alko.fi/tuotteet/68997
ArvosteluMika: Huom: 100. arvosteltu viini itsenäisyyspäivän kunniaksi. Viinin tuoksu on vahvan mineraalinen, sitruunainen ja hapokas. Tuoksussa nousee esiin myös viheromenaisuutta, mikä tuo muuten erittäin hapokkaaseen kokonaisvaikutelmaan hieman makeutta pehmentämään tuoksua. Ensivaikutelma viinin mausta on kuiva, melko hapokas, raikkaan omenainen ja ei niin hapokas kuin odotin. Maku on varsin tasainen. Viinin jälkimaku on mineraalinen, mutta kuitenkin raikas ja virkistävä. Muutaman kulauksen jälkeen viinin vahva hapokkuus ja mineraalisuus alkaa antaa tilaa myös hienovaraiselle melonisuudelle, joka tuo viiniin aavistuksen makeutta ja pehmeyttä. Kokonaisuutena erittäin hyvä viini, joka toimii varmasti erinomaisesti lohen kumppanina. Se toimii hyvin myös seurustelujuomana mutta on luultavasti parhaimmillaan ruuan kanssa.
ArvosteluSalla: Huom: 100. arvosteltu viini itsenäisyyspäivän kunniaksi. Viinin tuoksussa tuntuu kirpeää hedelmäisyyttä, sitruksisuutta ja mineraalisuutta. Tuoksu on erittäin raikas ja hivenen makeahko. Viinin ensimaussa tuntuu ensimmäisenä meloni ja sen makeus, mutta maku muuttuu pian kuivemmaksi ja kirpakammaksi. Etenkin jälkimaku on melko mineraalinen. Kokonaisuus on vivahteikas mutta tasapainoinen. Viini on raikkaan ja melko kevyen oloinen, ja se sopii mielestäni erinomaisesti seurustelutarkoituksiin.
Arvosana: 4.5 M S

VIINI: Crudo Catarratto Zibibbo 2018
Päivämäärä: 28.8.2019
Maa: Italia
Hinta: 29.99 € (3 l)
Kuvaus: Pirteä ja hedelmäinen,
puolikuiva, hapokas, persikkainen, kypsän sitruksinen, mangoinen, kukkainen
SopiiNautittavaksi: Salaatit ja kasvisruoka, seurustelujuomana, kana ja kalkkuna, itämainen ruoka.
url: https://www.alko.fi/tuotteet/97948
ArvosteluMika: Viinissä on lempeän päärynäinen ja makeahko tuoksu. Ensivaikutelma mausta on kirpakka, vähämineraalinen ja vähähappoinen. Maku on pehmeä ja kukkainen, mutta runsas kirpeys tuo siihen ilahduttavan suutuntuman. Viini on kuvauksen mukaan puolikuiva, mutta siitä löytyy selvästi myös makeutta. Viiniin kehittyy hetken maistelun jälkeen alkuperäistä enemmän happamuutta, joten mikään mehuviini tämä ei ole. Kokonaisuutena mielenkiintoinen ja vähän erilainen viini, joka toimii erinomaisesti seurustelujuomana, mutta voisi olla hyvä kumppani myös ruuan kanssa. Ruuan suhteen viini voisi tosiaan sopia esim. salaatin tai wokin kanssa.
ArvosteluSalla: Viinin tuoksu on raikas ja kirpakkaan sitruksinen, ja samat elementit tulevat esiin myös viinin maussa. Viini on mielenkiintoinen yhdistelmä pehmeää makeutta ja kirpeää sitruunaisuutta, ja jälkimaussa esiin nousee myös kukkaisuus. Kokonaisvaikutelma on raikas ja hapokas mutta kuitenkin kepeä, ja se muistuttaa hieman kivennäisvettä (muttei huonolla tavalla). Viini jättää hieman happaman suutuntuman, jota jokin purtava (kuten ruokaisa salaatti) voisi hieman tasapainottaa, mutta viini toimii mainiosti paljaaltaankin.
Arvosana: 4.5 M 4.25 S

VIINI: Deep Roots Riesling Trocken 2017
Päivämäärä: 31.12.2018
Maa: Saksa
Hinta: 36.50 € (3 l)
Kuvaus: Pirteä ja hedelmäinen,
kuiva, hapokas, limettinen, keltaluumuinen, kevyen aprikoosinen, mineraalinen, hennon kukkainen
SopiiNautittavaksi: kana ja kalkkuna, noutopöytä, rasvainen kala, salaatit ja kasvisruoka
url: https://www.alko.fi/tuotteet/10238
ArvosteluMika: Viinin tuoksu on kirpakan viheromenainen ja kevyen hedelmäinen. Ensivaikutelma mausta on miellyttävän kirpakka, omenainen, ryhdikäs ja kenties hieman yrttinen. Mielestäni tämä ei ole erityisen kuiva tai hapokas viini, vaan ehkä pikemminkin puolikuiva ja kevyen hapokas; kuivuutta ja hapokkuutta on kuitenkin sen verran, että ne antavat viinille luonnetta. Viini sai etenkin ensimaistamalla veden herahtamaan kielelle, ja uskon, että tämä on erinomainen ruokaviini. Suosittelisin tätä erityisesti lohen kumppaniksi. Viini on pehmeä, raikas ja helposti juotava, mutta ei missään nimessä mehumainen. Tätä juo mielellään myös paljaaltaan. Tämä ei ehkä ole maailman jännittävin viini, mutta se toimii kirpakkana ja kuivahkona valkoviininä erittäin hyvin.
ArvosteluSalla: Pirteä. raikas ja hedelmäinen tuoksu. Viinin ensivaikutelma on oikein miellyttävä: pehmeän hedelmäinen ja kukkainen. Jälkimaussa esiin nousee myös heikkoa mineraalisuutta. Kokonaisuutena viini on yllättävän pehmeä, jopa makeahko ja soljuva, ja mineraalisuuttakin on juuri sopivasti. Kukkaisuus tuo viiniin hauskaa kepeyttä. Mielestäni tämä toimii erinomaisesti seurustelujuomana mutta käy varmasti hyvin myös kevyempien ruokien kumppaniksi.
Arvosana: 5 M 4.75 S

VIINI: Devil’s Rock Riesling
Päivämäärä: 02.11.2015
Maa: Saksa
Hinta: 29.90 € (3 l)
Kuvaus: Pirteä & hedelmäinen,
puolikuiva, hapokas, kypsän sitruksinen, ananaksinen, viheromenainen, hennon yrttinen
SopiiNautittavaksi: salaatit ja kasvisruoka, noutopöytä, vähärasvainen kala, itämainen ruoka
url: http://www.alko.fi/tuotteet/76948/
ArvosteluMika: Viini on kuvauksensa mukaisesti varsin hapokas ja raikkaan sitruksinen. Ensituntuma on hapan ja kirpakka, mutta viiniä suussa muljutellessa siinä maistuu myös pehmeä, mielestäni omenainen maku. Lisäksi olen maistavinani myös makeutta, mikä on varmaankin peräisin ananaksesta. Sopi erinomaisesti lohen kanssa ja on miellyttävä myös seurustelujuomana. Voisin kuvitella tämän sopivan hyvin myös esimerkiksi hapanimelän itämaistyylisen wokkiruuan kanssa. Kaiken kaikkiaan viini on suhteellisen simppeli mutta monipuolinen ja oikein herkullinen.
ArvosteluSalla: Vihreä omena tuo hieman hapanta, kirpeää makua viiniin. Sopinee monenlaisten ruokien kanssa nautittavaksi ja onkin mielestäni parempi ruoka- kuin seurustelujuomana.
Arvosana: 4.75 M 4.25 S

VIINI: Devil’s Rock Riesling, eri vuosikerta?
Päivämäärä: 23.11.2018
Maa: Saksa
Hinta: 32.49 € (3 l)
Kuvaus: Pirteä & hedelmäinen,
puolikuiva, hapokas, hunajameloninen, aprikoosinen, klementiininen
SopiiNautittavaksi: rasvainen kala, kana ja kalkkuna, pasta ja pizza, tapas ja antipasti
url: http://www.alko.fi/tuotteet/76948/
ArvosteluMika: Viinin tuoksu on kuiva, hapokas ja ehkä hieman yrttinen. Ensivaikutelma viinistä on hyvin kirpeä ja sitruksinen. Viinissä on kuitenkin myös jonkin verran makeutta, mikä tasapainottaa sen kirpakkuutta miellyttävästi. Viinin maku on epämääräisen hedelmäinen, joskin sitruuna erottuu toki erittäin selvästi. Kokonaisvaikutelma viinistä on ehkä jopa trooppinen ja piristävä. Viini toimii erinomaisesti paljaaltaan, minkä lisäksi se voisi sopia myös esimerkiksi kalan kumppaniksi.
ArvosteluSalla: Viinin tuoksu on mieto, raikas, mineraalinen ja sitruksinen. Ensimaku on makeahko mutta myös mineraalinen. Hedelmäinen makeus ja raikas mineraalisuus täydentävät miellyttävästi toisiaan. Kokonaisuus on tasapainoinen ja myös melko tasainen. Viini on varmasti monipuolinen ruokaviini, mutta keveytensä ansiosta se toimii mainiosti myös seurustelujuomana.
Arvosana: 4.75 M 4.25 S

VIINI: Diamond Hill Chardonnay
Päivämäärä: 23.01.2015
Maa: Australia
Hinta: 11.99 € (3 l)
Kuvaus: Extremely delicious, miellyttävä, raikas ja hedelmäinen, kukkainen, viherhedelmäinen, kypsän hedelmäinen
SopiiNautittavaksi: äyriäiset, kala, kevyt liha, pehmeät juustot
url: http://www.lieferello.de/Diamond-Hill/Diamond-Hill-Chardonnay-Weisswein-trocken-3-l-Bag-in-Box.html
ArvosteluMika: Arvelen, että viini voisi olla puolikuiva. Alkutuntuma on jonkin verran hapan, mutta kuitenkin miellyttävä ja pehmeä. Maku on hyvin tasainen ja vaikeasti kuvailtava; kenties omenainen? Jälkimaussa on aavistus jotain pehmeää ja kukkaista. Viinistä jää suuhun hennon hapan jälkimaku, joka ei ole erityisen miellyttävä. 
ArvosteluSalla: Miellyttävän pehmeä maku, jossa on kukkaisuutta ja hedelmäisyyttä. Melko tasapaksu viini – ihan hyvä muttei mitenkään kovin erikoinen.
Arvosana: 3 M 3.5 S

VIINI: DNA Murviedro Fashion Alba
Päivämäärä: 29.9.2017
Maa: Espanja
Hinta: 0 € (1.5 l)
Kuvaus: trooppisen hedelmäinen, hienostunut, virkistävä
SopiiNautittavaksi: aperitiivi, tapas, kala ja merenelävät, riisiruoat
url: https://murviedro.es/en/lista-vinos/dna-murviedro-fashion-alba-eng
ArvosteluMika: Viinin tuoksu on raikkaan kukkainen, kirpakka ja hieman makea. Maussa ensimmäisenä nousee esiin vahva kukkaisuus. Ensimaku on pehmeä ja jopa hieman vetinen. Jälkimakua kohti siirtyessä makuun kehittyy kuitenkin selvästi lisää happamuutta ja myös jonkin verran mineraalisuutta. Jälkimaku on mineraalinen ja suorastaan greippinen. Viini ei ole kovin hyvin tasapainossa, sillä ensimaku on mieto ja jopa vetinen, mutta jälkimaku on vahvan greippinen. Kokonaisuutena omituinen viini. Maku ei vastaa kuvausta lainkaan.
ArvosteluSalla: Viinin tuoksu on kukkainen ja raikas. Maussa kukkaisuus on vähän turhankin vahvasti esillä; ihan kuin joisi kukkaista hajuvettä. Ei hivele minun makuhermojani.
Arvosana: 1 S 1.25 M

VIINI: Espiritu de Chile Seleccion White
Päivämäärä: 25.9.2014
Maa: Chile
Hinta: 15.49 € (1.5 l)
Kuvaus: lempeä ja makeahko,
puolikuiva, keskihapokas, hedelmäinen, hennon sitruksinen, kevyen kukkainen
SopiiNautittavaksi: seurustelujuomana, salaatit ja kasvisruoka, aperitiivi, pizzat ja pikkulämpimät
url: http://www.alko.fi/tuotteet/52988/
ArvosteluMika: Tuoksu on hennon miellyttävän makean hedelmäinen, ensimaku on epämääräisen hedelmäinen ja hieman hapan, tasainen; hento happamahko (?) jälkimaku. Kaiken kaikkiaan perushyvä, joskin toisaalta myös helposti unohdettava kokemus. Sopii hyvin seurustelujuomaksi, mutta ei ole kovinkaan jännittävä tai vivahteikas viini.
ArvosteluSalla: Kesäinen, voisi juoda jossain kesällä kukkaniityllä, tasainen; ei omituisia sivumakuja, maku on miellyttävä ja kevyt, monenlaisiin tilanteisiin (niin seurustelu- kuin ruokajuomaksikin, mahdollisesti myös esim. piknikille) sopiva perusviini, viinipussissa hauska kantotekniikka
Arvosana: 3.25 M 3.5 S

VIINI: FlipFlop Californian White 2013
Päivämäärä: 2.5.2015
Maa: Yhdysvallat
Hinta: 8.59 € (1 l)
Kuvaus: lempeä ja makeahko, puolimakea, keskihapokas, kypsän hedelmäinen, päärynäinen, kevyen kukkainen, hennon yrttinen
SopiiNautittavaksi: seurustelujuomana, salaatit ja kasvisruoka, itämainen ruoka, kana ja kalkkuna.
url: http://www.alko.fi/tuotteet/03858/ 
ArvosteluMika: Tuoksu on hyvin hennon hedelmäinen, joskin varsin mitäänsanomaton; mukana on kenties aavistus banaania? Ensimaku on keskihapokas ja hieman hapan. Jälkimaku on selvästi pehmeämpi, jopa hieman vetinen. Muutoin maku on hyvin mieto (päärynäinen?) eikä herätä kovin suuria tunteita. Viini ei ole kovinkaan makea vaan kallistuu mielestäni enemmän kuivan puolelle. Viiniä kuitenkin kuvaillaan puolimakeaksi. Kaiken kaikkiaan viiniä voisi kuvailla ehkäpä kevyen hapokkaaksi mutta suorastaan vetiseksi. Ei mikään erityisen mielenkiintoinen tai hyvä viini.
ArvosteluSalla: Pehmeä ja makeahko tuoksu. Viinin maku on melko tasainen. Ihan kelpo viini, jolla on hyvä hinta–laatusuhde. 
Arvosana: 2.5 M 3 S.

VIINI: Frisky Zebras Whispering White
Päivämäärä: 24.7.2015
Maa: Etelä-Afrikka
Hinta: 10.25 € (0.75 l)
Kuvaus: pirteä ja hedelmäinen,
kuiva, hapokas, kypsän sitruksinen, valkoherukkainen, aprikoosinen, kevyen mausteinen
SopiiNautittavaksi: noutopöytä, seurustelujuomana, salaatit ja kasvisruoka, kana ja kalkkuna
url: http://www.alko.fi/tuotteet/92007/
ArvosteluMika: Ensimaku on hyvin mieto ja jopa mitäänsanomaton. Varsinaiset maut tulevat esiin vasta nielaistessa. Viini ei mielestäni ole erityisen kuiva eikä myöskään erityisen hapokas vaan miellyttävän pehmeä, jossa kuitenkin on kirpakkuutta. Mauista erottuu lähinnä sitruunaisuus. Sopii hyvin ainakin perusseurustelujuomaksi.
ArvosteluSalla: Tuoksu on raikas ja pehmeä. Maku on melko miellyttävä, ehkä hivenen turhan happamahko. Viini maistui paremmalta ruoan kanssa kuin ilman sitä muttei toki ole huono seurustelujuomanakaan. 
Arvosana: 3.25 M S

VIINI: Gazela
Päivämäärä: 4.3.2016
Maa: Portugali
Hinta: 7.98 € (0.75 l)
Kuvaus: pirteä ja hedelmäinen,
puolikuiva, hapokas, pirskahteleva, vihreän omenainen, sitruksinen
SopiiNautittavaksi: aperitiivi, seurustelujuomana, salaatit ja kasvisruoka, vähärasvainen kala
url: http://www.alko.fi/tuotteet/43877/
ArvosteluMika: Miedon pirskahteleva omenainen tuoksu. Ensivaikutelma on vahvan hapokas, kirpakka ja melko kuiva. Jälkimaussa tulee kuitenkin esiin myös hieman makeutta ja hedelmäisyyttä. Viini on mielestäni hiukan turhan yksiulotteinen, sillä siinä nousee esiin vain sen hapokkuus ja kirpakka sitruksisuus; jäin kaipaamaan enemmän hedelmäisyyttä etenkin jälkimaussa. Uskon, että viini sopisi hyvin salaattien kanssa juotavaksi. Yksinään juotuna se on melko tylsä ja turhan vissyinen.
ArvosteluSalla: Paljon kauniita kuplia. Mieto ja raikas tuoksu. Maussa on kirpeää ja pirteää raikkautta. Maku on tasainen ja miellyttävä, ehkä hieman vetinen. Kokonaisuutena viini on hyvin harmoninen. Varma valinta moneen tilanteeseen.
Arvosana: 2 M 3.75 S

VIINI: Hardys VR Chardonnay 2016
Päivämäärä: 9.12.2016
Maa: Australia
Hinta: 27.90 € (3 l)
Kuvaus: Pirteä ja hedelmäinen,
puolikuiva, keskihapokas, kypsän sitruksinen, hunajameloninen, kevyen yrttinen
SopiiNautittavaksi: noutopöytä, salaatit ja kasvisruoka, pasta ja pizza, pikkusuolaiset
url: https://www.alko.fi/tuotteet/68238
ArvosteluMika: Tuoksu on raikkaan makeahko, kirpakka ja pirteän hedelmäinen – erotan tuoksusta päärynää ja melonia. Ensivaikutelma mausta on yllättävän hapan, jonkin verran mineraalinen eikä kovinkaan hedelmäinen. Toisella siemauksella vaikutelma on tasapainoisempi ja maistan hienovaraista makeaa melonia. Viini sopisi varmasti hyvin itämaisen mausteisen ruoan kanssa. Jälkimaku on tasainen ja happamahko. Kokonaisuutena miellyttävän raikas ja ryhdikäs viini, jossa on myös hiukan makeaa hedelmäisyyttä.
ArvosteluSalla: Tuoksu on mieto ja kevyen sitruksinen. Maussa tuntuu päällimmäisenä vetinen hedelmäisyys. Viini on aavistuksen mineraalinen. Jälkimaussa makea hedelmäisyys pääsee paremmin valloilleen. Kokonaisuutena viini on melko tasainen ja tasapainoinen, mutta se pääsisi varmasti paremmin oikeuksiinsa ruokajuomana.
Arvosana: 3.75 M S

VIINI: Hardys VR Chardonnay 2017
Päivämäärä: 15.9.2018
Maa: Australia
Hinta: 31.99 € (3 l)
Kuvaus: Pirteä ja hedelmäinen,
puolikuiva, keskihapokas, kypsän sitruksinen, hunajameloninen, kevyen yrttinen
SopiiNautittavaksi: noutopöytä, salaatit ja kasvisruoka, pasta ja pizza, pikkusuolaiset
url: https://www.alko.fi/tuotteet/68238/
ArvosteluMika: Viinin tuoksu on kuiva, raikkaan sitruksinen ja hennon yrttinen. Ensivaikutelma viinistä on varsin vetinen ja mitäänsanomaton. Toisella kulauksella viiniin on kuitenkin kehittynyt reilusti enemmän makua ja luonnetta. Viinin maku on varsin tasainen, puolikuiva ja selvästi yrttinen. Maussa alkaa myös nousemaan esiin sitruksisuutta, mikä antaa viinille sen kaipaamaa piristystä. Heikosta ensivaikutelmasta huolimatta tämä on ihan kelpo viini, joskaan se ei erityisesti erotu joukosta, vaan jää melko lailla kuivahkojen ja sitruksisien viinien harmaaseen massaan. Ominaista viinille on mielestäni melko vahva yrttisyys, mutta muuten tämä on hyvin tasapaksu kokonaisuus.
ArvosteluSalla: Tuoksu on makeahko ja hedelmäinen. Olisi käyttänyt samoja sanoja. Maistelun edetessä viiniin kuitenkin kehittyy kuivuutta ja hieman yrttisyyttä. Jälkimaussa on aistittavissa myös sitruunan kirpeyttä ja happamuutta. Tasaisen makunsa ansiosta viini käy varmasti monenlaisten ruokien kumppaniksi sekä myös seurustelutarkoituksiin. Kokonaisuutena viini on raikas ja yrttinen mutta kuitenkin melko tasapaksu.
Arvosana: 3.25 S 3M

VIINI: Hedgerow Organic White Wine 2013
Päivämäärä: 5.5.2015
Maa: Saksa
Hinta: 8.99 € (0.75 l)
Kuvaus: lempeä ja makeahko,
puolimakea, keskihapokas, kypsän sitruksinen, hennon aprikoosinen, kevyen yrttinen
SopiiNautittavaksi: seurustelujuomana, salaatit ja kasvisruoka, itämainen ruoka, kana ja kalkkuna.
url: http://www.alko.fi/tuotteet/007352/ 
ArvosteluMika: Melko voimakas tuoksu, joka jäi meille epäselväksi; ehkä sitruunainen? Tämä tuoksu maistui myös viinissä ensipuraisulla; selvyyttä sen alkuperästä ei kuitenkaan ole vieläkään. Nielaistessa viini maistuu jopa varsin happamalta. Jälkimaku on kuitenkin pääasiassa makea. Pienen maistelun jälkeen viinin vahva maku tukahdutti sen tuoksun; en enää haistanut oikeistaan mitään. >: | Viinistä jäi päällimmäisenä vaikutelmana varmaankin sen happamuus, joka tulee kenties sen sitruunaisuudesta? Mielestäni viini ei ollut hedelmäinen, vaan ehkä enemmänkin mineraalinen. Se ei myöskään ole kovin makea, vaikka se onkin luokiteltu puolimakeaksi. Kokeilisin tätä ehkä lohen à la Outinen kanssa, joskin toimii myös yksinään. Kaiken kaikkiaan viini oli mielestäni melko vaikeasti kuvailtava ja varsin erikoinen. Ei ehkä paras kaatojuoma, mutta sopii hyvin keskittyneempään maisteluun.
ArvosteluSalla: Ei lisättävää.
Arvosana: 3.5 M 3.75 S

VIINI: Huttunen hedelmäviini
Päivämäärä: 23.4.2016
Maa: Suomi
Hinta: 8.39 € (1 l)
Kuvaus: puolimakea, vähän hapokas, valkoherukkainen
SopiiNautittavaksi: seurustelujuomana
url: http://www.alko.fi/tuotteet/003732/
ArvosteluMika: Ensituntumalta viinissä oli melko voimakas, jopa hieman pistävä hedelmäinen tuoksu. Hetken kuluttua tuoksu kuitenkin katosi. Ensivaikutelma viinistä on voimakkaan hedelmäinen ja todella vähähappoinen; ensimmäisenä mieleen tuli käynyt mehu. Maku on tasainen eikä järin mielenkiintoinen tai yllättävä. Loppuvaikutelma vastasi pitkälti ennakko-odotuksia: simppeli ja kohtuullisen alkoholivoittoinen viini. Hyvä valinta sukujuhliin. Ei sovellu ruuan kanssa. Ei mielestäni hintansa väärti, vaikka onkin ”halpa".
ArvosteluSalla: Aluksi viini sekä tuoksui että maistui melko pistävältä, mutta tuoksu ja maku pehmenivät ajan (juomisen) myötä. Loppujen lopuksi viini on hyvin tasapaksu. 
Arvosana: 2 M 2.5 S

VIINI: Jacob’s Creek Earth Vine Grape Chardonnay 2017
Päivämäärä: 3.11.2018
Maa: Australia
Hinta: 34.90 € (3 l)
Kuvaus: Pirteä ja hedelmäinen,
kuiva, keskihapokas, kypsän sitruksinen, keltaluumuinen, yrttinen, kevyen paahteinen
SopiiNautittavaksi: seurustelujuomana, noutopöytä, kana ja kalkkuna, rasvainen kala
url: https://www.alko.fi/tuotteet/38778 
ArvosteluMika: Viinin tuoksu on makean toffeinen ja kirpakan sitruksinen. Ensivaikutelma mausta on kirpakan sitruksinen, kuivahko ja kevyen mineraalinen. Toisella siemauksella maussa erottuu myös selkeästi yrttisyyttä. Kokonaisvaikutelma on happamahko ja kuivahko sekä melko tasapaksu. Jälkimaku on kuitenkin raikkaan kirpakka, mikä tuo viiniin kaivattua virkeyttä ja luonnetta. Viini on varsin tyypillinen kuiva ja kirpakka valkoviini, joka ei oikein erotu massasta millään tavalla. Se on kuitenkin tuttu ja turvallinen ruokaviini, jota juo kyllä myös paljaaltaan.
ArvosteluSalla: Viinin tuoksu on raikas ja sitruunainen. Maussa tuntuu sitrushedelmien kirpeyttä ja happamuutta sekä yrttisyyttä. Ensimaku on melko kevyt ja pehmeä, mutta etenkin jälkimakua kohden viinin kuivuus alkaa tuntua. Kokonaisuutena viini ei ole mitenkään hirveän persoonallinen tai erikoinen muttei myös missään nimessä liian tylsä tai tasapaksukaan. Päällimmäisenä mieleen jää miellyttävä raikkaus ja kirpakkuus. Mielestäni viini on mainio etenkin ruokaviininä.
Arvosana: 3.25 M 3.75 S

VIINI: J.P. Chenet Columbard Chardonnay 2015
Päivämäärä: 1.1.2017
Maa: Ranska
Hinta: 22.70 € (2 l)
Kuvaus: Pirteä ja hedelmäinen,
kuiva, hapokas, sitruksinen, päärynäinen, kevyen persikkainen, hennon yrttinen
SopiiNautittavaksi: seurustelujuomana, salaatit ja kasvisruoka, noutopöytä, kana ja kalkkuna
url: https://www.alko.fi/tuotteet/72958
ArvosteluMika: Tuoksu on kirpakan sitruksinen ja viheromenainen sekä hieman makea ja imelä. Ensivaikutelma mausta on varsin kirpakka ja raikas ja nostaa veden kielelle. Maku on tasainen ja miellyttävä, mutta jälkimaku on melko heikko. Viinin hallitsevat maut ovat sitruunaisuus ja mineraalisuus. Uskoisin, että viini sopii hyvin kalaruoalle, ja se toimii hyvin myös seurustelujuomana. Mielestäni melko yksinkertainen mutta miellyttävä perusviini.
ArvosteluSalla: Tuoksu on melko mineraalinen, ja siinä tuntuu myös makeahko hedelmäisyys. Maku on pehmeämpi kuin tuoksu antaisi odottaa. Se on mineraalinen kuten tuoksukin, ja siinä on sitrushedelmien kirpeyttä ja raikkautta. Etenkin jälkimaussa on havaittavissa myös yrttisyyttä. Viini kävisi varmasti jonkin valkoisesta lihasta valmistetun aterian kyytipojaksi.
Arvosana: 3.5 M 3 S

VIINI: Kumala Chenin Chardonnay 2013
Päivämäärä: 11.12.2014
Maa: Etelä-Afrikka
Hinta: 28.90 € (3 l)
Kuvaus: Pehmeä ja kepeä,
kuiva, keskihapokas, trooppisen hedelmäinen, kevyen banaaninen
SopiiNautittavaksi: seurustelujuomana, salaatit ja kasvisruoka, pizzat ja pikkulämpimät, noutopöytä
url: http://www.alko.fi/tuotteet/83928/
ArvosteluMika: Tuoksu on hennon hedelmäinen ja makeahko. Ensipuraisu on kohtalaisen hapokas ja epämääräisen ”trooppinen”. Banaaninen maku erottuu hienovaraisesti pehmeän makeana (eli siis banaanisena, hur dur) jälkimakuna. Viinissä on erikoinen kontrasti, koska se on kuiva; makujensa puolesta se voisi olla tyypillisempi puolimakeana tai jopa makeana viininä, mutta kuivuus tuo siihen terävyyttä. Mikäli viini olisi puolimakea saatika makea, se voisi olla jo liian mehumainen. En oikein osaa kuvitella, millaisen ruuan kanssa tämä sopisi. Seurustelujuomana tämä toimii sen sijaan hyvin.
ArvosteluSalla: Banaani tuo miellyttävää pehmeyttä kuivaan viiniin. Pidän kuivia viinejä yleensä ehkä enemmän ruokaviineinä, mutta tämä toiminee jopa paremmin seurustelujuomana. Varmasti se kävisi myös salaattien ja muun kevyen syötävän kanssa.
Arvosana: 4 M 3.5 S

VIINI: Kungfu Girl Riesling 2014
Päivämäärä: 15.6.2014
Maa: Yhdysvallat
Hinta: 14.99 € (0.75 l)
Kuvaus: Pirteä ja hedelmäinen,
puolikuiva, hapokas, kypsän sitruksinen, päärynäinen, kevyen kukkainen, hennon mausteinen
SopiiNautittavaksi: itämainen ruoka, kana ja kalkkuna, salaatit ja kasvisruoka, vähärasvainen kala.
url:
ArvosteluMika: Ensivaikutelmana maistui lähinnä happamuus kielen kärjellä, mutta kokonaisvaikutelma ensimaun jälkeen oli itse asiassa varsin mieto, kenties kukkainen ja miedon mineraalinen. Happamuus tulee uudestaan esiin jälkimakuna. Maultaan melko hienovarainen mutta myös varsin erikoinen. En välttämättä ostaisi tätä ruuan kanssa, sen sijaan seurustelujuomana toimii erinomaisesti.
ArvosteluSalla: Erikoinen mutta hento tuoksu, joka on kenties kukkainen. Maku on mielenkiintoinen, ja siinä toistuu sama kukkaisuus. Oikein miellyttävä ja maukas.
Arvosana: 4.75 M S

VIINI: Kungfu Girl Riesling 2015
Päivämäärä: 12.8.2017
Maa: Yhdysvallat
Hinta: 14.99 € (0.75 l)
Kuvaus: Pirteä ja hedelmäinen,
puolikuiva, hapokas, kypsän sitruksinen, päärynäinen, kevyen kukkainen, hennon mausteinen
SopiiNautittavaksi: itämainen ruoka, kana ja kalkkuna, salaatit ja kasvisruoka, vähärasvainen kala.
url:
ArvosteluMika: Tuoksu on melko mieto. Päällimmäisenä esiin nousee kirpakoita omenoita ja mietoa kukkaisuutta. Ensimaku on melko mieto, hieman hapan ja kukkainen. Hetken kuluttua maku kuitenkin syvenee ja siihen tulee lisää happamuutta, mutta myös makeaa hedelmäisyyttä. Toisella siemauksella kukkaisuus nousee vähemmän esiin, ja jälkimaussa esiintyy kirpakkaa omenaa. Jälkimaku on hapan ja jopa mineraalinen. Muutaman maistelukerran jälkeen viini vaikuttaa selvästi kuivalta, eikä siinä ole juurikaan makeutta. Kokonaisuutena tämä on mielestäni kohtuullisen vivahteikas viini, sillä siirtymä alun kukkaisuudesta jälkimaun happamaan omenaisuuteen on varsin mielenkiintoinen. Viini voisi sopia hyvin kalan kumppaniksi. Nyt muutaman vuoden maistelun jälkeen viini ei enää yllä vitosen sarjaan, mutta on tämä edelleen miellyttävä viini; ei kuitenkaan ehkä 15 euron arvoinen. Lisäys: Kun viinin antoi seisoa lasissa ja se lämpeni huoneenlämpöiseksi, viiniin kehittyi hieman lisää makeutta ja happamuus väheni aavistuksen. Lisäksi ensimaun kukkaisuus maistui mielestäni hieman vahvemmin. Annoin alun perin arvosanaksi 4.5, mutta korotin arvosanan 5-:een maistettuani viiniä huoneenlämpöisenä.
ArvosteluSalla: Mieto ja raikas tuoksu. Ensimaussa tuntuu vahvasti kukkaisuus, ja jälkimakua kohden maku muuttuu enemmän happaman omenaiseksi. Kokonaisuutena viini on melko erikoinen ja hieman vaikea; en osaisi yhdistää sitä minkään ruoan kanssa, ja happaman jälkimakunsa johdosta se ei ole myöskään paras seurustelujuoma. Viini on kuitenkin kieltämättä mielenkiintoinen ja monivivahteinen. Alkaa maistua koko ajan paremmalta.
Arvosana: 4.75 M 4 S

VIINI: KWV Moscato 2016
Päivämäärä: 10.7.2017
Maa: Etelä-Afrikka
Hinta: 9.80 € (0.75 l)
Kuvaus: Lempeä ja makeahko,
puolimakea, keskihapokas, kypsän sitruksinen, persikkainen, kukkainen
SopiiNautittavaksi: seurustelujuomana, tulinen ruoka, salaatit ja kasvisruoka, pikkusuolaiset
url: https://www.alko.fi/tuotteet/23897/
ArvosteluMika: Viini on väriltään hailakan kellertävä ja melko vetisen näköinen. Viinin tuoksu on hennon sitruksinen, aavistuksen mineraalinen ja makean hedelmäinen. Ensimaku on pehmeän makea ja vähähappoinen. Pienen maistelun jälkeen viinin kehittyy myös lisää hapokkuutta ja jonkin verran mineraalisuutta. Viini ei ole kovinkaan hedelmäinen vaan enemmänkin raikkaan kukkainen. Sopii erinomaisesti seurustelujuomaksi, ja viini on mielestäni hyvin kesäinen. Voisi toimia hyvin myös tulisen itämaisen ruuan kanssa. Miellyttävä, mutkaton, kepeä ja virkistävä kokonaisuus.
ArvosteluSalla: Tuoksu on raikkaan sitruksinen ja hivenen mineraalinen. Viinin pehmeän makea ensimaku toivottaa maistelijan tervetulleeksi. Maussa tuntuu raikasta hedelmäisyyttä, ja jälkimaussa esiin nousee myös kukkaisuus. Varsin miellyttävä ja mutkaton valkoviini esimerkiksi piknikille.
Arvosana: 4 M S

VIINI: Laroche Chardonnay L 2016
Päivämäärä: 13.10.2017
Maa: Ranska
Hinta: 34.90 € (3 l)
Kuvaus: Pirteä ja hedelmäinen,
kuiva, hapokas, kypsän sitruksinen, keltaomenainen, kevyen päärynäinen, hennon 	yrttinen
SopiiNautittavaksi: noutopöytä, rasvainen kala, kasvisruoka ja salaatit, seurustelujuomana
url: https://www.alko.fi/tuotteet/72948
ArvosteluMika: Viinin tuoksu on kirpakan sitruksinen ja makeahko. Tuoksussa nousee esiin myös hieman hapanta viheromenaa sekä kukkaisuutta. Ensimaku on miedon kukkainen ja melko neutraali, mutta makuun kehittyy lisää happamuutta antamaan viinille miellyttävästi lisää runkoa. Jälkimaku on jopa aavistuksen mineraalinen. Toisella siemauksella viinin happamuus nousee selkeämmin esiin. Viini on melko kuiva, muttei kuitenkaan niin kuiva, että se olisi vaikeasti juotava. Viini ei mielestäni ole kovinkaan hedelmäinen, ja myös ensimmäisellä siemauksella viinissä maistunut kukkaisuus on hävinnyt taka-alalle. Kokonaisuutena viini on kuiva, happaman sitruksinen ja jonkin verran mineraalinen, ja näin ollen melko neutraali kokonaisuus. Sopii varmasti hyvin kalan kanssa, eikä ole myöskään huono seurustelujuoma, joskin hiukan tylsä sellainen.
ArvosteluSalla: Tuoksu on pirteä, raikas ja hedelmäinen, ja siinä on myös kirpakkuutta. Ensimaku on mieto ja raikkaan hedelmäinen, mutta pian kukkaisuus ottaa vallan. Sen alta taas nousee sitruunan kirpeys ja happamuus. Viinin kuivuus tuntuu etenkin jälkimaussa, mutta ei ollenkaan huonolla tavalla. Jälkimaussa on myös hieman mineraalisuutta. Tuoksussa ja ensimaussa tuntunut hedelmäisyys haihtuu pian viiniä maisteltaessa, ja myöskin ensisiemauksella vallinnut kukkaisuus hiipuu seuraavilla siemauksilla. Viini jättää jälkeensä pehmeän ja jopa hieman makean maun suuhun. Mukavan vivahteikas viini.
Arvosana: 3.5 M 4.25 S

VIINI: Les Fumées Blanches Sauvignon Blanc 2018
Päivämäärä: 26.1.2019
Maa: Ranska
Hinta: 34.98 € (3 l)
Kuvaus: Vivahteikas ja ryhdikäs,
kuiva, hapokas, karviaismainen, herukkainen, passionhedelmäinen, kevyen yrttinen
SopiiNautittavaksi: salaatit ja kasvisruoka, rasvainen kala, seurustelujuoma, kana ja kalkkuna
url: https://www.alko.fi/tuotteet/60638
ArvosteluMika: Viinin tuoksu on makean karviaismainen ja kenties hiukan greippinen. Ensivaikutelma mausta on vahvan greippinen, kuiva ja melko mineraalinen. Lisäksi maussa on hienoista yrttisyyttä. Viinin makua voisi kuvailla jopa hiukan suolaiseksi. Maku on voimakas ja tasainen. Viini nostattaa heti veden kielelle, ja on varmasti parhaimmillaan ruuan kanssa – ainakin lohen kanssa viini toimi erinomaisesti. Viinin maku pehmenee toki nautiskelun myötä, mutta en silti välttämättä ostaisi tätä seurustelujuomaksi. Kokonaisuutena tämä on mielestäni hyvä muttei erinomainen ruokaviini. 
ArvosteluSalla: Viinin tuoksu on raikas, kirpakka ja hennon yrttinen. Ensimaku on kuiva, erittäin hapokas ja hieman hapan, ja jälkimakua kohden makuun kehittyy myös huomattavasti mineraalisuutta. Maussa on myös viherlehtisyyttä. Viini tuntuu alkuun melko aggressiivinen, mutta maku kuitenkin pehmenee hieman maistelun edetessä. Viini jättää silti melko kuivan suutuntuman, ja se onkin selkeästi enemmän ruoka- kuin seurustelujuoma. Esimerkiksi lohitortillojen kanssa viini sopi erinomaisesti, ja sen hapokkuus ja kirpakkuus tasapainottui ruoan kanssa. Kaiken kaikkiaan viini on mielestäni mielenkiintoinen kokonaisuus.
Arvosana: 4.25 S 3.5 M

VIINI: Lindeman’s Chardonnay 2016
Päivämäärä: 6.1.2018
Maa: Australia
Hinta: 0 € (3 l)
Kuvaus: Pirteä ja hedelmäinen,
hedelmäinen, kirpakka, trooppisen hedelmäinen, ananaksinen, meloninen
SopiiNautittavaksi: kana, salaatit, merenelävät
url:
ArvosteluMika: Viinin tuoksu on makean omenainen, raikas ja sitruksinen. Ensivaikutelma viinin mausta on suorastaan omenamehumainen, melko kevyt ja hieman vetinen. Viini on vähähappoinen, puolimakea ja kepeä. Viinin maku on tasainen, joskin jälkimakua kohden siirryttäessä siihen kehittyy hiukan lisää happamuutta, mikä on ehdottomasti viinin eduksi. Viini vaikuttaa tavallista köykäisemmältä alkoholin osalta, mutta emme pystyneet varmistamaan epäilyksiämme, sillä viinin laatikossa ei ole merkitty sen alkoholipitoisuutta. IMPOSSIBRU! Kokonaisuutena ihan kohtuullinen seurustelu/kaatoviini, mutta ei tämä mitään kauhean suuria tunteita herätä.
ArvosteluSalla: Viinin tuoksu on raikas, makeahko ja hieman mehumainen. Maku on mieto ja kepeä, eikä siitä oikein erotu mitään kummempia aromeja tai vivahteita, vaan viini on hyvin tasainen ja tasapaksu. Viini on ihan hyvänmakuinen muttei herätä suuria tunteita suuntaan tai toiseen. Viini on varsin helposti juotava sekä mutkaton.
Arvosana: 2.75 S 1.75 M

VIINI: Luna Negra Chardonnay
Päivämäärä: 30.01.2016
Maa: Chile
Hinta: 18.30 € (2 l)
Kuvaus: Pehmeä ja kepeä, kuiva, keskihapokas, hedelmäinen, kevyen päärynäinen, hennon mausteinen
SopiiNautittavaksi: seurustelujuoma, noutopöytä, pasta ja pizza, salaatit ja kasvisruoka
url: http://www.alko.fi/tuotteet/008163/
ArvosteluMika: Tuoksu on terävän sitruksinen. Ensivaikutelma on hiukan vetinen, mutta sen jälkeen päällimmäisenä viinistä nousee esiin vahva mineraalinen ja hapan maku. Viini ei mielestäni ole kovinkaan hedelmäinen eikä varsinkaan raikas, vaan enemmänkin vissymäinen ja painostava. Ei sovellu oikein minkään kanssa nautittavaksi.
ArvosteluSalla: Mieto, kivennäisvesimäinen tuoksu. Maku ei ole järin miellyttävä eikä ainakaan pehmeä. Huono seurustelujuomana mutta voisi sopia pastaruokien kanssa.
Arvosana: 1.5 M 2 S.

VIINI: Luna Negra Chardonnay (uudempi)
Päivämäärä: 3.3.2018
Maa: Chile
Hinta: 19.58 € (2 l)
Kuvaus: Pirteä ja hedelmäinen,
kuiva, keskihapokas, persikkainen, kevyen litsiluumuinen, mausteinen
SopiiNautittavaksi: seurustelujuoma, noutopöytä, pasta ja pizza, salaatit ja kasvisruoka
url: http://www.alko.fi/tuotteet/008163/
ArvosteluMika: Viinissä on vahvasti kirpakka sitruksinen ja melko mineraalinen tuoksu. Tuoksussa nousee esiin myös aavistus makeaa hedelmäisyyttä. Ensivaikutelma viinistä on vivahteikas ja monimutkainen. Ensimaku oli erittäin kirpakka ja varsin mineraalinen. Makua voisi kuvailla vissyiseksi. Muutaman kulauksen jälkeen maussa erottuu greippiä. Viini jättää suuhun kuivan ja mineraalisen jälkimaun. Viini on vähän turhan mineraalinen paljaaltaan nautittavaksi, mutta voisi sopia esimerkiksi kalan kumppaniksi. En edelleenkään kuvailisi viiniä hedelmäiseksi.
ArvosteluSalla: Raikas ja pirteä, hedelmäinen tuoksu. Maku on myöskin raikas mutta ei yhtä hedelmäinen kuin tuoksu. Etenkin ensimaussa on kivennäisvesimäisyyttä, joka kuitenkin pehmenee hieman loppua kohden. Jälkimaussa taas tuntuu aavistus yrttisyyttä. Ihan mielenkiintoinen viini, joka olisi kuitenkin luultavasti parempi ruoka- kuin seurusteluviininä.
Arvosana: 3.25 S 2.5 M

VIINI: Magyar Fehér Bor
Päivämäärä: 15.1.2016
Maa: Unkari
Hinta: 26.50 € (3 l)
Kuvaus: Lempeä ja makeahko,	puolimakea, keskihapokas, hedelmäinen, kypsän persikkainen, hennon mausteinen
SopiiNautittavaksi: seurustelujuoma, salaatit ja kasvisruoka, pikkusuolaiset, itämainen ruoka
url: http://www.alko.fi/tuotteet/49818/
ArvosteluMika: Viinissä oli kaadettaessa tuoksu. Enää sitä ei ole. Maku on melko makea ja mieto. Jälkimaussa tulee esiin myös hiukan happamuutta ja mineraalisuutta. Ei sopinut erityisen hyvin ruuan kanssa mutta on erinomainen valinta kepeäksi ja makeaksi seurusteluviiniksi. Suolaisten juustojen kanssa nautittuna viini tuo vahvan kontrastin juustoille. Jäin kuitenkin kaipaamaan kuivempaa ja happamampaa viiniä, joka kenties sointuisi paremmin juustojen kanssa. Kaiken kaikkiaan viini sopii mielestäni parhaiten pelkästään juotavaksi tai kenties makeiden jälkiruokien kumppaniksi.
ArvosteluSalla: Hyvin heikko tuoksu. Maku on pehmeä, makea ja vahvasti hedelmäinen. Omaan makuuni turhan makea pelkästään seurustelujuomaksi. Parhaan vaikutuksen viini teki juustojen kanssa nautittuna.
Arvosana: 3.5 M 3 S

VIINI: McGuigan Black Label Moscato 2015
Päivämäärä: 30.8.2016
Maa: Australia
Hinta: 9.99 € (0.75 l)
Kuvaus: Lempeä ja makeahko,
makea, keskihapokas, pirskahteleva, hedelmäinen, litsiluumuinen, kukkainen
SopiiNautittavaksi: makea jälkiruoka, seurustelujuoma
url: http://www.alko.fi/tuotteet/82497/
ArvosteluMika: Valo on hieman huono värin arviointiin, mutta se on joka tapauksessa vihertävä. Viinissä on raikkaan omenainen ja hieman kirpakka tuoksu. Ensivaikutelma on pirteän raikas ja kukkainen. Hetken kuluttua maku kuitenkin pehmenee selvästi. Pirteän ensimaun jälkeen viinin maku hiukan latistuu, mutta jälkimaku on kuitenkin hennon hapan ja kukkainen. Ensimaussa painottuu mineraalisuus ja kuivuus, mutta jälkimaussa maku tasoittuu makeammaksi. Viini kaipaisi ehkä hiukan lisävoltteja antamaan siitä nyt puuttuvaa potkua. Kokonaisuutena viini on miellyttävän kepeä, raikas ja erittäin helposti juotava, mutta se kaipaisi ehkä kuitenkin hiukan lisäpotkua.
ArvosteluSalla: Väri muistuttaa vihreää omenaa. Tuoksu on raikkaan kukkainen. Kukkaisuus toistuu myös maussa, joskin vahvempana. Maku on pehmeä, lempeä ja tasainen. Kukkaisuus tuntuu vahvimpana heti nielaisemisen jälkeen. Kokonaisuutena maku on herkkä ja hienostunut. Luulen, että viini sopisi erittäin hyvin lime-sitruunajuustokakun kanssa; suklaapohjalla varustettu mangojuustokakku on ehkä turhan vahvan makuinen tällaisen pehmeän ja miedonmakuisen viinin kaveriksi.
Arvosana: 3 M 4 S

VIINI: Montalto Cataratto Viognier 2014
Päivämäärä: 25.2.2017
Maa: Italia
Hinta: 27.99 € (3 l)
Kuvaus: Pirteä ja hedelmäinen,
kuiva, keskihapokas, hedelmäinen, kevyen päärynäinen, sitruksinen, hennon kukkainen
SopiiNautittavaksi: seurustelujuoma, noutopöytä, salaatit ja kasvisruoka, kana ja kalkkuna
url: https://www.alko.fi/tuotteet/52158
ArvosteluMika: Viinin tuoksu on kirpakka, hapokas ja raikkaan viheromenainen. Myös maussa nousee päällimmäisenä esiin raikas ja kirpakka viheromena. Viini on melko hapan ja kuivahko, mikä antaa sille syvyyttä ja estää mehumaisen vaikutelman. Maku on tasainen ja melko yksinkertainen mutta oikein raikas ja miellyttävä. Viini sopi mielestäni oikein hyvin mausteisen wokin kanssa mutta toimii hyvin myös paljaaltaan, joskaan se ei ole kaikkein vivahteikkain nautiskeluviini. Viinissä on myös kukkaisuutta, joka nousee esiin erityisesti jälkimaussa. Maistuisi varmasti erityisesti kesähelteillä.
ArvosteluSalla: Tuoksussa on raikasta ja kirpeää hedelmäisyyttä. Maku on erittäin raikas, ja siinä tuntuu myös hieman kukkaisuutta. Jälkimaussa esiin nousee myös makeahko päärynä. Viini on melko suoraviivainen ja erittäin helposti juotava. Maistuu hyvin myös paljaaltaan, mutta voisin kuvitella tämän toimivan hyvin esim. valkoviinisangrian pohjana.
Arvosana: 3.5 M 3.75 S

VIINI: Montalto Collezione di Famiglia Bianco Passivento
Päivämäärä: 11.6.2016
Maa: Italia
Hinta: 22.90 € (2 l)
Kuvaus: Pirteä ja hedelmäinen, puolimakea, hapokas, trooppisen hedelmäinen, kypsän sitruksinen, kevyen 	aprikoosinen, hennon kukkainen, mausteinen
SopiiNautittavaksi: seurustelujuoma, noutopöytä, pasta ja pizza, itämainen ruoka
url: http://www.alko.fi/tuotteet/33648/
ArvosteluMika: Ensimaku on miellyttävän erikoinen. Kuvailisin viiniä keskihappamaksi, mutta siinä on myös miellyttävästi makeutta ja kukkaisuutta. Ensivaikutelma kielen kärjellä on selkeästi kukkainen, kun taas kielen takaosalla maistuu viinin happamuus. Erinomainen seurusteluviini, joka sopi hyvin ainakin wokkiruuan kanssa. Toimii todennäköisesti hyvin myös juustojen kumppanina. Miellyttävän erilainen.
ArvosteluSalla: Tuoksu on pehmeä ja makeahko. Ensimaku on pirteän kukkainen, mutta jälkimaussa tulee esiin hieman kirpakkuutta.
Arvosana: 4.5 M S

VIINI: Montalto Collezione di Famiglia Bianco Passivento (2)
Päivämäärä: 14.7.2017
Maa: Italia
Hinta: 22.90 € (2 l)
Kuvaus: Pirteä ja hedelmäinen, puolimakea, hapokas, trooppisen hedelmäinen, kypsän sitruksinen, kevyen 	aprikoosinen, hennon kukkainen, mausteinen
SopiiNautittavaksi: seurustelujuoma, noutopöytä, pasta ja pizza, itämainen ruoka
url: http://www.alko.fi/tuotteet/33648/
ArvosteluMika: Viinissä on jokin mineraalinen ja hieman pistävä tuoksu, vähän kuin bourboneissa. Muutoin tuoksu on sitruunainen ja melko hapan. Viini on erikoisen ja vaikeasti kuvailtavan makuinen. Ensivaikutelma on vahvan hapan, hapokas ja mineraalinen. Viini ei ole kovinkaan hedelmäinen, joskin siinä on ehkä sitruunan kirpakkuutta. Ensimmäisellä kerralla kuvailtua kukkaisuutta en enää löydä. En usko, että tämä olisi kovin hyvä ruokaviini. Tällä kertaa arvosana ei enää yllä juuri keskivertoa paremmaksi; annan puoli pistettä silkasta erikoisuudesta.
ArvosteluSalla: Tuoksu muistuttaa hieman käynyttä mutta makeaa päärynää. Minäkään en maista aiemmalla kerralla mainittua kukkaisuutta. Viinin jälkimaussa tuntuu hivenen vetisyyttä. Alkoholi tuntuu paikoitellen poikkeuksellisen vahvasti.
Arvosana: 3.5 M 3.75 S

VIINI: Moselland Ars Vitis Riesling 2014
Päivämäärä: 14.8.2016
Maa: Saksa
Hinta: 10.98 € (0.75 l)
Kuvaus: Pirteä ja hedelmäinen, puolimakea, hapokas, sitruksinen, päärynäinen, viheromenainen, kevyen aprikoosinen
SopiiNautittavaksi: seurustelujuoma, salaatit ja kasvisruoka, itämainen ruoka, pikkusuolaiset 
url: http://www.alko.fi/tuotteet/70067/
ArvosteluMika: Viinissä on hedelmäinen ja hiukan kirpakka tuoksu. Väriltään viini on kalvakan keltavihreää, jokseenkin raa’an hunajamelonin väristä. Ensimaistamalla viinistä nousee esiin miellyttävä makeus, omenaisuus ja pirteä kirpakkuus. Ensimaun jälkeen kirpakkuus ja makeus antavat tilaa hedelmäisyydelle, omenan lisäksi viinissä maistuu myös päärynä. Kuvailisin viiniä varsin vivahteikkaaksi, sillä siinä nousevat esiin makeus, sitruunan reilu kirpakkuus ja hedelmäisyys. Maut ovat kuitenkin hyvin tasapainossa ja tukevat toinen toisiaan; erityisesti pidän kirpakkuudesta, mikä antaa viinille piristystä ja ryhtiä. Kokonaisuutena viini on mielenkiintoinen, pehmeä ja erityisen helposti juotava. Tämä on erinomainen valinta seurustelujuomaksi, mutta toimi hyvin myös ruuan kanssa. Ainoa miinus tulee viinin 8.5 promillen vahvuudesta.
ArvosteluSalla: Tuoksussa tuntuu hedelmäisyys. Viinin maku on todella pehmeä ja miellyttävä, vaikka siinä esiintyykin sekä makeutta että kirpakkuutta. Makea päärynä ja kirpeä vihreä omena tasapainottavat mukavasti toisiaan. Mielestäni viini on hyvin suunmakuinen. 
Arvosana: 4.75 M 4.5 S

VIINI: Moselland Riesling Kabinett 2016
Päivämäärä: 27.7.2017
Maa: Saksa
Hinta: 29.90 € (3 l)
Kuvaus: Pirteä ja hedelmäinen, puolimakea, hapokas, litsiluumuinen, sitruunainen, aprikoosinen, hennon kukkainen
SopiiNautittavaksi: seurustelujuoma, pikkusuolaiset, pasta ja pizza, salaatit ja kasvisruoka
url: https://www.alko.fi/tuotteet/007185
ArvosteluMika: Viinissä on mieto, makean hedelmäinen tuoksu. Tuoksussa on myös kirpakkuutta. Viinin ensimaku on makean hedelmäinen, joskin siinä on myös sitruunan hapokkuutta ja kirpakkuutta. Viinissä on hyvin pehmeä maku, johon viinin kirpakkuus kuitenkin tuo miellyttävän säväyksen. Viinissä erityisen huomattavaa on sen matala alkoholipitoisuus, mikä antaa sille melko mehumaisen kokonaisvaikutelman. Varsin miellyttävä nautiskelujuoma, mutta voisi sopia myös jonkin naposteltavan kumppaniksi. Ei välttämättä paras ruokaviini.
ArvosteluSalla: Viinin tuoksu on erittäin mieto, melkeinpä olematon. Myös maku on mieto, mutta etenkin jälkimaussa esiin nousee pehmeää ja makeaa hedelmäisyyttä. Viinin maun ja tuoksun mietous saattaa toki johtua myös vähäisestä alkoholipitoisuudesta. :<
Arvosana: 3 M S

VIINI: Mud House Sauvignon Blanc 2016
Päivämäärä: 17.12.2017
Maa: Uusi-Seelanti
Hinta: 22.99 € (1.5 l)
Kuvaus: Vivahteikas ja ryhdikäs, kuiva, hapokas, limettinen, viherherukkainen, tomaatinlehtinen, nokkosinen, rodukas
SopiiNautittavaksi: äyriäiset, kana ja kalkkuna, rasvainen kala, aperitiivi
url: https://www.alko.fi/tuotteet/911488
ArvosteluMika: Viinissä on hyvin raikas, kuivahko ja hapokas tuoksu. Tuoksussa on jokin vahva, raikas ja miellyttävä tuoksu, mutta en osaa tunnistaa sitä. Viinin ensimaku on pehmeä, raikas, miellyttävän hapan ja kirpakka. Toisella siemauksella lime maistuu selvästi ensimaussa, kun taas jälkimaku taittuu hennon mineraaliseksi ja jopa yrttiseksi. Kun viinin antaa hapettua, sen hapokkuus ja mineraalisuus korostuvat enemmän. Kokonaisuutena viini on erittäin raikas ja pirskahteleva mutta siinä on myös hapokkuutta, joka tuo viiniin syvyyttä ja runkoa. Erittäin miellyttävän makuinen, kiinnostava ja virkistävä viini. Varmasti yksi parhaista viineistä, mitä olemme maistelleet. Toimii erinomaisesti seurustelujuomana, mutta sopii varmasti hyvin myös vaikkapa kalan tai broilerin kumppaniksi.
ArvosteluSalla: Tuoksu on raikas ja mineraalinen mutta melko mieto. Siinä tuntuu hieman myös yrttisyyttä ja ehkä raakaa tomaattisuutta. Viinin ensimaku on raikas, vihreä ja lehtimäinen – erikoinen mutta miellyttävä. Kokonaisuutena viini on mielenkiintoinen, hienostunut ja mieleenpainuva. Se ei ole hullumpi myöskään seurustelujuomana, vaikkakin kuivuutensa takia se ehkä kuitenkin kaipaa ruokaa seurakseen.
Arvosana: 5 M 4.75 S

VIINI: Murfatlar Late Harvest Chardonnay 2013
Päivämäärä: 31.05.2016
Maa: Romania
Hinta: 8.99 € (0.75 l)
Kuvaus: Lempeä ja makeahko,
makea, hapokas, ananaksinen, kypsän persikkainen, kevyen hunajainen, hennon mausteinen
SopiiNautittavaksi: seurustelujuoma, makea jälkiruoka, miedot juustot, tulinen ruoka
url: http://www.alko.fi/tuotteet/92277/
ArvosteluMika: Pehmeän hunajainen, joskin mieto tuoksu. Ensimaku on täyteläisen makea, joskin siinä on myös happamuutta, joka tuo makuun täyteläisyyttä. Sopii erinomaisesti tasapainottamaan suolaisia juustoja. En valitsisi tätä esim. leivonnaisten tai ruuan kanssa, sillä viini on niin makea, että se vaatii seurakseen jotain varsin suolaista purtavaa. Toisaalta voisi toimia myös sinällään seurustelujuomana. Vaikka Alkon kuvaus niin väittääkin, viinissä ei mielestäni ole juuri ollenkaan hapokkuutta. P.S. Mustaleima on huono juusto, vältä jatkossa.
ArvosteluSalla: Mieto ja makea tuoksu. Maussa tuntuu vahvasti ananaksen ja hunajan makeus, ja viinistä tulee mieleen ananasmehu. Viini on oikein miellyttävä, onhan siinä alkoholia. #SallaNaama. Alkoholi ei edes tunnu.
Arvosana: 3.75 M 4 S

VIINI: Myllärin Matti
Päivämäärä: 23.6.2017
Maa: Suomi
Hinta: 11 € (0.75 l)
Kuvaus: puolikuiva, valmistettu valkoisista viinimarjoista
SopiiNautittavaksi: seurustelujuomana, ruoan kanssa
url: http://www.ollinmaenviinitila.fi/tuote/myllarin-matti/ 
ArvosteluMika: Viinin tuoksu on marjainen, syvän makea ja kirpakka. Tuoksun makeus ei ole mehumaisen makea, vaan enemmänkin siirappisen makea. Ensivaikutelma mausta on hyvin pehmeä, varsin makea ja miellyttävä. Hetken kuluttua makuun kehittyy myös hieman happamuutta, joka tasapainottaa makeutta. Viinissä on poikkeuksellisen kepeä tekstuuri, joka tekee siitä erityisen helposti juotavan. Toisaalta jälkimaussa myös alkoholisuus ja happamuus nousevat hieman enemmän esiin, tuoden viiniin lisää pontta. Näin ollen viinin kokonaisvaikutelma ei jää mehumaiseksi, vaan tämä menee ihan oikeasta viinistä. Kokonaisuus on hyvin miellyttävä, ja olen ehdottoman positiivisesti yllättynyt viinistä. Viini sopii varmasti hyvin sekä seurustelu- että ruokaviiniksi. Nauttisin tätä ehkä lohen tai mausteisen broilerin kanssa.
ArvosteluSalla: Mieto, hieman hapan tuoksu. Viinin maku on pehmeä, raikas ja miellyttävä. Kokonaisuutena viini on hyvin kepeä ja helposti lähestyttävä. Uskoisin viinin käyvän hyvin monenlaisten ruokien kylkeen, ja se toimii erinomaisesti myös seurustelujuomana.
Arvosana: 4.25 M 4.5 S

VIINI: New Dawn Riesling
Päivämäärä: 12.9.2016
Maa: Yhdysvallat
Hinta: 24.40 € (2 l)
Kuvaus: Pirteä ja hedelmäinen,
puolikuiva, hapokas, päärynäinen, kypsän sitruunainen, aprikoosinen, hennon kukkainen
SopiiNautittavaksi: seurustelujuoma, noutopöytä, itämainen ruoka, salaatit ja kasvisruoka
url: http://www.alko.fi/tuotteet/03798/
ArvosteluMika: Tuoksu on sitruunaisen hapokas ja kuiva. Ensimaku on kirpakan sitruunainen. Viini on maultaan mineraalinen ja puolikuiva. Viini ei ole kovinkaan makean hedelmäinen, vaan siinä maistuu lähinnä sitruuna ja omena.
ArvosteluSalla: Tuoksu on mineraalinen ja melko raikas. Mineraalisuus tuntuu myös maussa, mutta siinä on myös kirpakkaa hedelmäisyyttä. Kukkaisuus häilähtää myös jossain maun keskitienoilla. Jälkimaku on hieman pistävä.
Arvosana: 3.5 M S

VIINI: Palesa Chenin Blanc 2016
Päivämäärä: 7.5.2017
Maa: Etelä-Afrikka
Hinta: 16.99 € (1.5 l)
Kuvaus: Pirteä ja hedelmäinen,
kuiva, hapokas, herukkainen, meloninen, runsaan yrttinen
SopiiNautittavaksi: salaatit ja kasvisruoka, pikkusuolaiset, seurustelujuoma, kana ja kalkkuna
url: https://www.alko.fi/tuotteet/97918/
ArvosteluMika: Tuoksu on makean meloninen ja keskihapan. Ensimaku on melko makea, pehmeähkö ja hiukan hapan. Toisella siemauksella viinin happamuus nousee enemmän esiin, ja lisäksi viinissä maistuu mineraalisuutta. Viini ei ole niin hedelmäinen kuin tuoksun perusteella olisi voinut arvata. Jälkimaku on selkeästi hapan. Kielen kärjellä maistuu yrttisyyttä. Viini sopii ehkä paremmin ruoan kanssa nautittavaksi kuin seurustelujuomaksi. Viini voisi sopia vaikkapa broilerin tai pizzan kumppaniksi.
ArvosteluSalla: Tuoksu on makean hedelmäinen ja etenkin kypsän hunajameloninen. Siinä tuntuu myös kesäistä raikkautta. Maku ei ole yhtä meloninen kuin tuoksu, mutta siinäkin on makeaa hedelmäisyyttä. Viinin maussa on myös mietoa happamuutta. Itse asiassa viini tuoksui paremmalta kuin maistui, mikä on mielestäni poikkeuksellista, mutta ei makukaan toki huono ole.
Arvosana: 2.75 M 3 S

VIINI: Pebble Park Chardonnay
Päivämäärä: 25.05.2015
Maa: Etelä-Afrikka
Hinta: 18.95 € (2 l)
Kuvaus: Pehmeä ja kepeä, kuiva, keskihapokas, kevyen hedelmäinen, hennon tamminen
SopiiNautittavaksi: salaatit ja kasvisruoka, rasvainen kala, seurustelujuoma, äyriäiset
url: http://www.alko.fi/tuotteet/008165/
ArvosteluMika: Ensivaikutelma tuoksusta oli melko mineraalinen. Ensituntuma viiniin on lievästi hapan. Viini on tasaisen makuinen, mutta en erota tästä hedelmäisyyttä. Kuvailisin viiniä kuivaksi, melko happamaksi ja lievän mineraaliseksi. Jäin kaipaamaan viiniltä jotain vahvempia makuja, kuten esimerkiksi jotain hedelmää. Tällaisenaan ei ole kovinkaan mielenkiintoinen.
ArvosteluSalla: Aika perushyvä valkoviini. Maku on tosiaan tasainen, ja muutenkin viini soljuu helposti kurkusta alas. Ei herätä suurempia tuntemuksia.
Arvosana: 2.5 M 3.25 S

VIINI: Pino Pino Vino Frizzante Pinot Noir (asiallista)
Päivämäärä: 25.7.2016
Maa: Italia
Hinta: 8.98 € (0.75 l)
Kuvaus: Pirteä ja hedelmäinen,
puolikuiva, hapokas, pirskahteleva, päärynäinen, sitruksinen, kevyen persikkainen, raikas
SopiiNautittavaksi: seurustelujuoma, salaatit ja kasvisruoka, pikkusuolaiset, itämainen ruoka
url: http://www.alko.fi/tuotteet/81577/
ArvosteluMika: Raikkaan pirskahteleva ja vissyinen tuoksu. Vahvasti mineraalinen ja hapan ensimaku. Erittäin vissyinen. Päärynäisyys nousee esiin miedosti viinin maussa, mutta se peittyy mineraalisuuden ja happamuuden alle. En missään nimessä kuvailisi viiniä hedelmäiseksi. Vaikka viini on kuvauksen mukaan puolikuiva, saa vahva mineraalisuus ja hapokkuus sen kuitenkin tuntumaan hyvin kuivalta. Viinissä on todella omintakeinen ja tunnistettava maku, mutta se ei ole valitettavasti minun suun makuista. En valitsisi tätä ruokaviiniksi, mutta ei tätä oikein paljaaltakaan juo. Vissyvettä.
ArvosteluSalla: Tuoksu on miedon mineraalinen. Maistellessa ensimmäisenä viinissä tuntuu hapokkuus ja päärynäisyys. Erittäin virkistävä ja kepeä.
Arvosana: 1 M 3.75 S

VIINI: Rosemount GTR 2018
Päivämäärä: 19.7.2019
Maa: Australia
Hinta: 10.29 € (0.75 l)
Kuvaus: Lempeä ja makeahko,
puolimakea, keskihapokas, persikkainen, litsiluumuinen, kypsän limettinen, kukkainen
SopiiNautittavaksi: itämainen ruoka, seurustelujuoma, tulinen ruoka, kana ja kalkkuna
url: https://www.alko.fi/tuotteet/85757
ArvosteluMika: Viinin tuoksu on makea, omenainen ja kirpakka, minkä lisäksi siinä on häivähdys trooppista hedelmää. Ensivaikutelma mausta on vahvasti kukkainen ja pehmeä. Ensimaun jälkeen esiin nousee hiukan kirpakkuutta ja hyvin kepeää hapokkuutta. Myös maussa nousee kukkaisuuden takaa esiin jonkin verran hedelmäisyyttä. Viini on erittäin helposti juotava, ja alkoholi ei maistu siinä juuri lainkaan. Jälkimaku kääntyy aivan aavistuksen verran mineraaliseksi, mikä tasapainottaa mukavasti muuten varsin makeaa ja hyvin kevyttä viiniä. Uskon, että viini on parhaimmillaan nautittuna paljaaltaan, ja se on erinomainen valinta kesäiseksi seurusteluviiniksi. Ruokaviininä se soveltuisi ehkä parhaiten jälkiruuan kumppaniksi.
ArvosteluSalla: Tuoksu on makeahko, raikas, kukkainen ja hieman mineraalinen. Ensimaku on voimakkaan parfyyminen, mutta maku kepenee huomattavasti loppua kohden. Ensimmäisen siemauksen ensivaikutelma on jopa melko päällekäyvä kukkaisuudessaan, mutta maistelun edetessä vaikutelma pehmenee ja kukkaisuuskin hiipuu. Loppua kohden maku muuttuu melko tasaiseksi, hieman mineraaliseksi ja vetisen hedelmäiseksi. Kaipaisin viiniin vähän enemmän jotain jytyä tai potkua; toisaalta juuri sen takia se voisi toimia esimerkiksi tulisen aasialaisen ruoan kumppanina.
Arvosana: 4.75 M 3.75 S

VIINI: Running Duck Chenin Blanc 2017
Päivämäärä: 24.2.2018
Maa: Etelä-Afrikka
Hinta: 21.99 € (2 l)
Kuvaus: Pirteä ja hedelmäinen,
kuiva, keskihapokas, päärynäinen, viherherukkainen, karviaishilloinen, herukanlehtinen
SopiiNautittavaksi: tapas ja antipasti, pikkusuolaiset, salaatit ja kasvisruoka, noutopöytä
url: https://www.alko.fi/tuotteet/98588
ArvosteluMika: Viinissä on hyvin mieto karviaismainen tuoksu. Ensimaku on vahvasti hapan ja jopa hieman karvas. Maku on kuiva ja varsin tasainen, joskin jälkimaussa on havaittavissa aavistus makeutta. Päällimmäisenä tunnistettavana makuna viinissä maistuu karviaismarja, minkä lisäksi viinissä on tiettyä yrttisyyttä. Ensivaikutelma viinistä edellisenä päivänä oli omenasiiderinen, mutta nyt en enää tunnista omenaisuutta ja viini vaikuttaa selvästi happamammalta. Viini ei ole parhaimmillaan seurustelujuomana, mutta tämä ei myöskään ole oikein ruokaviini; se voisi sopia pikkusuolaisen kanssa nautittavaksi.
ArvosteluSalla: Tuoksu on raikas, kirpeä ja hieman päärynäinen. Maussa on myös kirpeää raikkautta, mutta se on tuoksua happamampi. Maku pehmenee hiukan loppua kohden, ja siinä on havaittavissa herukkaisuutta. Menee myös seurustelujuomana mutta on varmasti parhaimmillaan jonkin kevyen pikkupurtavan kanssa; toimi ihan hyvin myös smetana-feta-kebabpizzan kanssa.
Arvosana: 2.75 M 3.5 S

VIINI: Santa Helena Chardonnay 2016
Päivämäärä: 24.5.2017
Maa: Chile
Hinta: 26.99 € (3 l)
Kuvaus: Pirteä ja hedelmäinen,
kuiva, keskihapokas, sitruksinen, persikkainen, mausteinen
SopiiNautittavaksi: rasvainen kala, kana ja kalkkuna, kasvisruoka, noutopöytä
url: https://www.alko.fi/tuotteet/67838
ArvosteluMika: Tuoksu on kuiva, happaman sitruksinen ja vahvasti mineraalinen. Maku on kuiva ja vahvasti hapan mutta kuitenkin kokonaisuutena suhteellisen mieto. Maussa on myös selkeästi mineraalisuutta ja yrttisyyttä. Viini jättää pitkän, happaman ja hennon yrttisen jälkimaun. Viini ei ole kovinkaan hedelmäinen, mutta kenties siinä on aavistus omenaa. Tämä on mielestäni hiukan vaikea viini, sillä se ei oikein sovellu seurustelujuomaksi, mutta en oikein osaa sanoa, minkä ruuankaan kanssa se kävisi erityisen hyvin.
ArvosteluSalla: Tuoksu on mineraalinen ja miedon hedelmäinen. Maku on melko mieto ja pehmeä, jopa hieman tasapaksu. Mineraalisuus puskee siitäkin läpi. Viini on melko raikas, mutta se jättää aika kuivan tunteen suuhun, ja se onkin varmasti parempi ruoka- kuin seurustelujuomana. Joisin tätä esimerkiksi kanaruoan kanssa.
Arvosana: 3 M S

VIINI: Satinela 2013
Päivämäärä: 25.10.2014
Maa: Espanja
Hinta: 9.28 € (0.75 l)
Kuvaus: Lempeä ja makeahko,
puolimakea, keskihapokas, makean hedelmäinen, päärynäinen
SopiiNautittavaksi: seurustelujuoma, itämainen ruoka, juustot, makea jälkiruoka
url: http://www.alko.fi/tuotteet/007065/
ArvosteluMika: Alkutuntuma on miellyttävän (puoli)makea ja pehmeä; ei kuitenkaan liian makea. Alkutuntuman jälkeen esiin nousee miellyttävän hedelmäinen, mahdollisesti päärynäinen maku. Maussa on myös jotain lievästi pistävää, joskin vaikeasti tunnistettavaa. Kaiken kaikkiaan maku on varsin tasainen. Nauttisin tätä joko sinällään kepeänä seurustelujuomana tai kenties mieluummin jonkin pikkupurtavan, kuten esim. juustojen, kanssa.
ArvosteluSalla: Paljon parempi juustojen kanssa kuin paljaaltaan – viinin maussa on jokin lievästi epämiellyttävä vivahde, jonka juustot peittävät hyvin. Muuttuu kuitenkin varmasti paremmaksi juotaessa enemmän. Toisaalta maku kokonaisuudessaan on tasainen ja aiemmin mainittua vivahdetta lukuun ottamatta melko pehmeä.
Arvosana: 4 M 3 S

VIINI: Scientifically Proven German White Blend
Päivämäärä: 16.7.2018
Maa: Saksa
Hinta: 16.89 € (1.5 l)
Kuvaus: Pirteä ja hedelmäinen,
puolikuiva, hapokas, keltaluumuinen, kypsän sitruksinen, viheromenainen, kevyen mausteinen
SopiiNautittavaksi: seurustelujuoma, kana ja kalkkuna, salaatit ja kasvisruoka, itämainen ruoka
url: https://www.alko.fi/tuotteet/13588/ 
ArvosteluMika: Viinissä on raikkaan ja pirskahtelevan omenainen tuoksu, jossa on myös hiukan makeutta. Ensimaku on kirpakan omenainen ja kuivahko sekä sitruksisen hapan. Viini on raikas, suoraviivainen ja virkistävä. Viinin omenainen kirpakkuus nostaa veden kielelle. Viini sopii erinomaisesti seurustelujuomaksi ja on todennäköisesti melko neutraali ruokaviini. Viinissä maistuu kenties myös hieman yrttisyyttä, mikä antaa viinille aavistuksen lisäpotkua. Erinomainen kesäviini.
ArvosteluSalla: Raikas, hieman kirpeä tuoksu. Myös maku on raikas, ja siinä tuntuu kirpeää omenaa. Maku on hyvällä tavalla melko tasainen. Virkistävyytensä ansiosta viini sopii mielestäni erityisen hyvin kesällä nautittavaksi. Erittäin helposti juotava, melko mutkaton viini, johon kirpakkuus tuo kuitenkin mukavasti säväystä.
Arvosana: 4.25 M 4.5 S

VIINI: Settesoli Pinot Grigio Organic 2017
Päivämäärä: 28.7.2018
Maa: Italia
Hinta: 31.90 € (3 l)
Kuvaus: Pirteä ja hedelmäinen,
kuiva, hapokas, kypsän aprikoosinen, päärynäinen, sitruksinen, kukkainen, hennon mausteinen
SopiiNautittavaksi: salaatit ja kasvisruoka, seurustelujuoma, kana ja kalkkuna, noutopöytä
url: https://www.alko.fi/tuotteet/71658/
ArvosteluMika: Viini on väriltään kelmeä ja poikkeuksellisen hailakka. Viinissä on raikkaan päärynäinen ja jopa trooppinen tuoksu. Ensivaikutelma mausta on melko mieto, mutta siihen kehittyy nopeasti huomattavan paljon kirpakkuutta ja jonkin verran happamuutta. Viinin runsaasta hapokkuudesta huolimatta kokonaisvaikutelma uhkaa jäädä hiukan vaisuksi. Viinin makua voisi kuvailla lähinnä kukkaiseksi, mutta se jää selvästi hapokkuuden ja viinin kirpeyden peittoon. Paljaaltaan viini jää vaisuksi, mutta se voisi sovita esim. kevyiden kasvisruokien kumppaniksi.
ArvosteluSalla: Viinin tuoksu on raikas ja pirskahtelevan hedelmäinen mutta kuitenkin melko mieto. Myös maku on melko mieto, ja viinin kuivuus tuntuu heti ensimaussa. Siihen kehittyy kuitenkin hieman myös hedelmäisyyttä ja kukkaisuutta. Kokonaisuus on kuitenkin kaikin puolin melko hailakka. Viini sopinee monenlaisten ruokien kumppaniksi, mutta paljaaltaan nautittuna se on aika mitäänsanomaton.
Arvosana: 2 M S

VIINI: Showdown Calamity Jane 2018
Päivämäärä: 20.6.2019
Maa: Yhdysvallat
Hinta: 34.48 € (3 l)
Kuvaus: Pirteä ja hedelmäinen,
kuiva, hapokas, viheromenainen, valkoherukkainen, kevyen sitruksinen, hennon yrttinen
SopiiNautittavaksi: seurustelujuoma, noutopöytä, pikkusuolaiset, pasta ja pizza
url: https://www.alko.fi/tuotteet/46528/
ArvosteluMika: Viinissä on mieto mutta raikas omenainen ja hivenen kukkainen tuoksu. Ensivaikutelma mausta on kepeän kukkainen, aavistuksen mineraalinen ja kuivahko. Maku tahtoo jäädä vähän vaisuksi ja yksiulotteiseksi. Kukkaisuuden lisäksi viinissä on aavistus herukkaa, mutta kokonaisuutena maku on suoraviivainen. Viini kaipaisi vähän enemmän kirpakkuutta, mikä voisi tuoda sille sen tarvitsemaa raikkautta. Ruokaviininä tämä on poikkeuksellisen neutraali ja huomiota herättämätön, ja siltä kannalta varmaankin monipuolinen. Ehkä mieluiten valitsisin tämän salaatin kumppaniksi. Viini toiminee myös seurustelujuomana, joskin se on vähän tylsä valinta.
ArvosteluSalla: Raikas, pirskahteleva ja viheromenainen tuoksu. Maku on mieto, jopa melko vetinen, mutta siinä tuntuu myös hentoa yrttisyyttä. Kaiken kaikkiaan maku on kuitenkin hyvin tasapaksu ja huomiota herättämätön, minkä ansiosta se toki käy monenlaisiin tarkoituksiin. Viini jättää suuhun mukavan pehmeän jälkituntuman. Tämä on ns. kaatoviini.
Arvosana: 2 M 3 S

VIINI: Steinschaden Selektion Grüner Veltliner 2016
Päivämäärä: 7.12.2017
Maa: Itävalta
Hinta: 20.98 € (1.5 l)
Kuvaus: Pirteä ja hedelmäinen,
kuiva, hapokas, päärynäinen, sitruksinen, kevyen mausteinen
SopiiNautittavaksi: seurustelujuoma, kana ja kalkkuna, salaatit ja kasvisruoka, noutopöytä
url: https://www.alko.fi/tuotteet/36468/ 
ArvosteluMika: Viinin tuoksu on makean päärynäinen ja kukkainen. Ensivaikutelma viinin mausta oli pehmeä ja melko makea, mutta makuun kehittyi nopeasti myös jonkin verran mineraalisuutta. Viinissä maistuu aluksi makeaa päärynäisyyttä, mutta se väistyy pian ja maku muuttuu enemmänkin happaman greippiseksi. Jälkimaku on kevyen hapan ja mineraalinen. Vaikka viinissä on myös makeutta, jää kokonaisvaikutelmaksi kuivahko ja keskihapan sekä mineraalinen viini. Viini on kenties parhaimmillaan seurustelujuomana. Maku on jossain määrin vaikeasti analysoitava, eikä tämä ehkä ole suosikkiviinejäni. Toisaalta viini ei myöskään ole varsinaisesti huono – vaan hiukan epätavallinen.
ArvosteluSalla: Tuoksu on raikas ja pirteä, ehkä hieman jopa pistävä. Maussa pistävyyttä ei onneksi tunnu, vaan se on raikkaan hedelmäinen. Sitruuna tuntuu maussa vahvasti. Viini on jännittävä kuivan ja makean liitto, minkä ansiosta se on varmasti hyvä sekä seurustelu- että ruokajuomana. Kokonaisuus on raikas ja virkistävä mutta kieltämättä hivenen vaikea.
Arvosana: 2.75 M 4 S

VIINI: St. Elmo Village
Päivämäärä: 31.3.2019
Maa: Yhdysvallat
Hinta: 27.99 € (3 l)
Kuvaus: Pirteä ja hedelmäinen,
puolikuiva, hapokas, persikkainen, hunajameloninen, mausteinen
SopiiNautittavaksi: seurustelujuoma, salaatit ja kasvisruoka, noutopöytä, kana ja kalkkuna
url: https://www.alko.fi/tuotteet/43668
ArvosteluMika: Viinin väri on kelmeän ja hailakan keltainen. Viinin tuoksussa päällimmäisenä nousee esiin sitruksisuutta ja kenties kirpakkaa omenaa. Ensivaikutelma mausta on yllättävän pehmeä ja jopa hiukan vetinen. Jälkimaku on suorastaan karamellinen. Kuvailisin viiniä mieluumminkin puolimakeaksi kuin puolikuivaksi, minkä lisäksi tämä on varsin vähähappoinen. Viini on hyvin helposti juotava, mutta myös neutraali ja hiukan lattea kokemus. Tämä toimisi varmasti erinomaisesti juopotteluviininä esim. illanistujaisissa. Viini ei arvosanastaan huolimatta ole huono, mutta se ei ole kovinkaan mielenkiintoinen, ja minkä tahansa ruuan kumppaniksi löytyy varmasti useita parempiakin vaihtoehtoja.
ArvosteluSalla: Viinissä on raikkaan hedelmäinen tuoksu, jossa tuntuu myös mineraalisuutta. Ensimaku on pehmeä, makeahko ja hedelmäinen, ja jälkimaussa nousee esiin tuoksussakin tuntunut mineraalisuus. Kokonaisuutena viini on kevyt, miedonmakuinen ja hieman vetinen. Viini on tasainen ja melko huomiota herättämätön, joten se sopii varmasti monenlaisiin käyttötarkoituksiin.
Arvosana: 2.25 M 3.5 S

VIINI: Tausendhügel Dry Riesling 2018
Päivämäärä: 18.10.2019
Maa: Saksa
Hinta: 35.99 € (3 l)
Kuvaus: Pirteä ja hedelmäinen,
kuiva, hapokas, valkoherukkainen, viheromenainen, hennon raparperinen, kevyen yrttinen
SopiiNautittavaksi: seurustelujuoma, noutopöytä, salaatit ja kasvisruoka, kana ja kalkkuna
url: http://www.alko.fi/tuotteet/35478
ArvosteluMika: Viinissä on raikas ja kirpakka omenainen ja viinimarjainen tuoksu. Ensivaikutelma mausta on kuiva, vahvasti hapan ja vahvan yrttinen. Yrttisyys nousee entistä vahvemmin esiin viinin jälkimaussa. Lisäksi jälkimaussa tuntuu mausteisuutta. Viinin kuivuus ja vahva hapokkuus tuo siihen jopa aavistuksen pistävän maun. Viini on tasaisen makuinen, ja olen tunnistavinani siitä ainakin kirpakkaa viinimarjaa; en kuitenkaan kuvailisi makua hedelmäiseksi, vaan pikemminkin kuivaksi ja yrttiseksi. Uskon, että tämä voisi sopia hyvin ruokajuomaksi jonkin kohtalaisen kevyen ruuan kanssa. Seurustelujuomana tämä on kohtalainen valinta, mutta ei nouse suosikkieni joukkoon.
ArvosteluSalla: Raikas, kirpakan omenainen ja hieman viinimarjanlehtinen tuoksu. Maku on melko tasainen eikä ollenkaan yhtä omenainen kuin tuoksu. Jälkimakua kohden makuun kehittyy selvää yrttisyyttä. Minusta viini ei tunnu kovinkaan kuivalta. Maku jää kuitenkin melko tasapaksuksi; kaipaisin siihen enemmän vaikkapa sitä tuoksussa esiintynyttä kirpakkuutta. Toisaalta se sopii kyllä tällaisena hyvin seurustelujuomaksi ja varmasti myös ruokajuomaksi; yhdistäisin tämän kanssa esimerkiksi lohiruokaa tai miksei juustojakin.
Arvosana: 3.25 M 3.5 S

VIINI: The Original M8 Sauvignon Blanc 2014
Päivämäärä: 24.10.2015
Maa: Australia
Hinta: 8.98 € (1 l)
Kuvaus: Pirteä ja hedelmäinen,
kuiva, hapokas, kypsän sitruksinen, herukkainen, kevyen passionhedelmäinen, 	yrttinen
SopiiNautittavaksi: noutopöytä, simpukat ja osterit, äyriäiset, vähärasvainen kala
url: http://www.alko.fi/tuotteet/06358
ArvosteluMika: Melko voimakas passionhedelmäinen tuoksu. Viini on melko kuiva ja varsin vähähappoinen. Sitruksisuus tuo makuun happamuutta. Maku on tasainen. En välttämättä valitsisi tätä seurustelujuomaksi, sillä maku on turhan erikoinen kevyeen nautiskeluun. Toisaalta viini on kieltämättä kiinnostavan makuinen ja se ehkä vaatii hieman perus kaatamista keskittyneempää lähestymistä. Voisin kokeilla tätä yksinkertaisten kalaruokien kanssa, esim. paistetut muikut tai lohi. Näin ollen viini olisi aterian pääasia, jota kala tukisi.
ArvosteluSalla: Vahva, erikoinen tuoksu. Myös maku on mielenkiintoinen, ehkä herukkaisuuden ansiosta. Passionhedelmä tuntuu lähinnä tuoksussa. Luulen, että viini on parempi ruoka- kuin seurustelujuomana.
Arvosana: 3.25 M 3.5 S

VIINI: Thr3 Monkeys
Päivämäärä: 20.8.2016
Maa: Saksa
Hinta: 7.99 € (1 l)
Kuvaus: Pirteä ja hedelmäinen,
puolimakea, hapokas keltaomenainen, sitruksinen, kevyen mausteinen
SopiiNautittavaksi: seurustelujuoma, itämainen ruoka, tulinen ruoka, pikkusuolaiset
url: http://www.alko.fi/tuotteet/916308/
ArvosteluMika: Ensimaku on melko vetinen ja makeahko; minulle tuli ensimmäisenä mieleen tiskiaine. Viiniä on kuvattu hapokkaaksi, mutta mielestäni tämä on hyvin vähähappoinen. Maku on kokonaisuutena hyvin heikko ja vetinen, eikä viinistä nouse esiin oikein mitään makuja. Jälkimaussa on kenties hentoa omenaisuutta ja aavistus kirpakkuutta. Tätä ei oikeistaan edes tunnista viiniksi, vaan pikemminkin mieleen tulee vahvasti laimennettu breezer. Valitettavasti myöskään alkokerrointa ei ole kuin nimeksi, joten ei tätä oikein ostaisi edes ”ulkoilmajuomaksi”. Vältä tätä.
ArvosteluSalla: Tuoksu on melkein olematon, mutta siinä on jotain kliinisen oloista. Tuoksussa ei tunnu ollenkaan esimerkiksi hedelmäisyyttä. Maku on myös hyvin mieto ja heikko, melkeinpä mitäänsanomaton; siitä tulee mieleen omenamehu, jota on laimennettu reippaasti vedellä. Hyvin hämmentävän hajuton ja mauton viiniksi. Veikkaan, että tämä on suunnattu enemmän nuorisolle.
Arvosana: 0 M 1 S

VIINI: Ti Amo Pinot Grigio 2016
Päivämäärä: 16.3.2018
Maa: Italia
Hinta: 10.89 € (1 l)
Kuvaus: Pirteä ja hedelmäinen,
kuiva, keskihapokas, hunajameloninen, kevyen päärynäinen, hennon yrttinen
SopiiNautittavaksi: seurustelujuoma, salaatit ja kasvisruoka, noutopöytä, kana ja kalkkuna
url: https://www.alko.fi/tuotteet/938997/
ArvosteluMika: Viinissä on makean hunajameloninen ja aavistuksen hapokas tuoksu. Viinin ensimaku on kuiva ja yrttinen. Maku on myös melko mineraalinen ja aavistuksen verran hedelmäinen. Viinissä maistuu kenties kevyt päärynäisyys. Kokonaisuutena varsin neutraali viini, joka voisi sopia kevyesti maistettujen ruokien kanssa.
ArvosteluSalla: Mieto, makean hedelmäinen tuoksu. Maku tuntuu mielenkiintoiselta ja omalaatuiselta. Tuoksussa tuntunut makea hedelmäisyys ei ole yhtä vahvasti aistittavissa maussa. Viini on melko hapokas. Yrttisyys nousee esiin etenkin jälkimaussa. Kuvittelisin viinin sopivan parhaiten ruokaisien salaattien kanssa.
Arvosana: 2.5 M 3.75 S

VIINI: Tommasi Adorato Apassianato Bianco 2015
Päivämäärä: 8.4.2017
Maa: Italia
Hinta: 34.98 € (3 l)
Kuvaus: Pirteä ja hedelmäinen,
kuiva, keskihapokas, kypsän sitruksinen, persikkainen, keltaluumuinen, kevyen mausteinen
SopiiNautittavaksi: seurustelujuoma, salaatit ja kasvisruoka, kana ja kalkkuna, pasta ja pizza
url: https://www.alko.fi/tuotteet/920338
ArvosteluMika: Viinin tuoksu on miellyttävän hedelmäinen ja kirpakan viheromenainen. Ensimaku on suhteellisen mieto, mutta maku syvenee pidempään maistellessa. Viini lienee puolikuiva. Alkutuntumalta viinissä maistuu vain vähän happamuutta, mutta happamuus lisääntyy jonkin verran jälkimakua kohden siirtyessä ja antaa näin viinille lisää robustia bodya. Viini on vahvan sitruunainen ja melko raikas. Viini jättää miellyttävän, happamahkon ja hieman mineraalisen jälkimaun. Sopisi varmasti hyvin lohen tai broilerin seuraksi, minkä lisäksi toimii varmasti hyvin myös seurusteluviininä. Kokonaisuutena miellyttävä ja hyvin monipuolinen perusviini, joskaan ei mikään erityisen mieleen jäävä kokemus.
ArvosteluSalla: Viinin tuoksu on makeahkon hedelmäinen.  Maku on mieto, pehmeä ja tasainen. Viinin maussa ja tuoksussa on hedelmäistä raikkautta. Kokonaisuus on tasapainoinen ja miellyttävä. Ei mitenkään järin jännittävä tai erikoinen viini mutta oikein maukas silti. Varsin yleispätevä viini, joka käy varmasti melkeinpä minkä kanssa tahansa.
Arvosana: 3.5 M 3.75 S

VIINI: Torres Viña Esmeralda 2015
Päivämäärä: 30.9.2016
Maa: Espanja
Hinta: 29.90 € (3 l)
Kuvaus: Pirteä ja hedelmäinen,
puolikuiva, keskihapokas, sitruksinen, persikkainen, ruusuinen, hennon yrttinen
SopiiNautittavaksi: salaatit ja kasvisruoka, seurustelujuomana, itämainen ruoka, pikkusuolaiset
url: http://www.alko.fi/tuotteet/75318/ 
ArvosteluMika: Viinin tuoksu on puolikuiva ja sitruksinen, ja olen haistavinani siinä myös ruusua. Ensivaikutelma viinistä on kevyt, vähähappoinen, aavistuksen kuiva ja miedonmakuinen. Jälkimaussa nousee esiin hiukan enemmän happamuutta sekä myöskin ruusuisuutta. Maku on tasainen ja hiukan vetinen. Menettelee kepeänä seurustelujuomana, mutta ruokaviiniksi tästä ei oikein ole; nauttisin tätä ehkä jonkin kevyen salaatin seurana. Miellyttävää viinissä on se, että olen tosiaan maistavinani siinä mainostettua ruusua. Kokonaisvaikutelma on kuitenkin valitettavan vetinen ja mieto, ja kaipaisin viiniin vahvempia makuja.
ArvosteluSalla: Tuoksussa on makeaa ja raikasta kukkaisuutta. Itse maussa kukkaisuuden lähteeksi paljastuu ruusu, joka tuntuu maussa selkeästi. Lisäksi hedelmäisyys tuo viiniin makeutta. Maku on pehmeä, mieto ja miellyttävä, joskin viini on hieman vetinen.
Arvosana: 2.25 M 4 S

VIINI: Torres Viña Esmeralda 2016
Päivämäärä: 17.11.2017
Maa: Espanja
Hinta: 32.50 € (3 l)
Kuvaus: Pirteä ja hedelmäinen, kuiva, keskihapokas, sitruksinen, persikkainen, ruusuinen, hennon yrttinen
SopiiNautittavaksi: salaatit ja kasvisruoka, seurustelujuomana, itämainen ruoka, pikkusuolaiset
url: http://www.alko.fi/tuotteet/75318/ 
ArvosteluMika: Viinin tuoksu on raikas, vahvasti kukkainen ja yllättävän makea. Ensimaku on hyvin pehmeä ja hennon kukkainen. Hetken kuluttua viiniin kehittyy kuitenkin lisää happamuutta, joka antaa sille sen tarvitsemaa ryhtiä ja tasapainottaa kokonaisuutta. Jälkimaku on vahvan sitruunainen, mutta ensimaussa sitruunaisuus ei maistu lainkaan. Sitruunaisuus tuo viiniin kirpakkuutta ja raikkautta, mikä tasapainottaa hyvin mietoa ensimakua. Kokonaisuutena viini on hyvin pehmeän makuinen, muttei kuitenkaan missään nimessä vetinen, kevyt ja vivahteikas. Se on lisäksi poikkeuksellisen helposti juotava ja soveltuu erinomaisesti seurustelujuomaksi. Viini voisi sopia hyvin myös esimerkiksi salaatin tai jonkin kevyen ruuan kumppaniksi.
ArvosteluSalla: Tuoksu on raikas, pirteä ja kukkainen. Siinä on myös pehmeää makeutta. Nämä ominaisuudet toistuvat myös maussa, jossa esiin nousee lisäksi hedelmäisyys, niin makea kuin happamampikin. Kukkaisuus ja hedelmäisyys tuovat viiniin makeutta, mutta viini on kuitenkin kokonaisuutena kuivahko, mikä on mielenkiintoinen yhdistelmä. Sitruuna tuo viiniin myös happamuutta ja kirpakkuutta. Viini ikään kuin puhkeaa kukkaan maistelun edetessä. Erinomainen seurustelujuomana ja varmasti hyvä myös kevyempien ruokien kanssa.
Arvosana: 4.5 M 4.25 S

VIINI: Two Oceans Fresh & Fruity White 2014
Päivämäärä: 3.4.2015
Maa: Etelä-Afrikka
Hinta: 26.90 € (3 l)
Kuvaus: Pirteä ja hedelmäinen, puolikuiva, hapokas, herukkainen, hennon päärynäinen, kevyen yrttinen
SopiiNautittavaksi: seurustelujuoma, salaatit ja kasvisruoka, aperitiivi, noutopöytä
url: http://www.alko.fi/tuotteet/80158/ 
ArvosteluMika: Hento hedelmäinen tuoksu, oikein miellyttävä. Erittäin helposti juotava, kepeän hedelmäinen ja hieman makea. Ensimaku on mieto ja tasainen. Viinin hapokkuus tulee esiin vasta jälkimakuna, mutta en kuvailisi viiniä hapokkaaksi; kenties pikemminkin puolihapokkaaksi. Mausta on vaikea erottaa yksittäisiä, selkeitä makuja – en esimerkiksi maista päärynää. Viini toimisi hyvin perus seurustelujuomana sekä kevyiden aterioiden, kuten kalan, kanssa. En välttämättä valitsisi tätä mausteisen ruuan kumppaniksi. Viini ei myöskään tarjoa erityisen jännittäviä tai mieleenpainuvia makuelämyksiä yksinään. Kaiken kaikkiaan siis varma valinta, mikäli ei etsi jotain jännittävää.
ArvosteluSalla: Tuoksu on kovin hento, melkein olematon. Maku on kevyt, pehmeä ja tasainen, kaikin puolin erittäin miellyttävä. Viini on varmasti oiva valinta moneen erilaiseen tilanteeseen – se käy juotavaksi sekä sellaisenaan että monenlaisten ruokien kanssa.
Arvosana: 3.75 M 4 S

VIINI: Tabiso Chardonnay 2014
Päivämäärä: 28.02.2015
Maa: Etelä-Afrikka
Hinta: 8.98 € (3 l)
Kuvaus:
SopiiNautittavaksi: porsas, kala, kasvisruoka, linturuoat
url: 
ArvosteluMika: Arvioisin viinin keskihapokkaaksi. Ensimaku on varsin mieto ja ei kovin erikoinen. Viini maistuu jossain määrin happamalta. Viinistä ei oikein erotu mitään selkeitä makuja, vaan se on hyvin tasapaksu ja kenties epämääräisen sitruksinen; kaiken kaikkiaan en oikein osaa sanoa, miltä se maistuu.
ArvosteluSalla: Oikeastaan melko mitäänsanomaton, muttei varsinaisesti huonolla tavalla. Ihan hyvä perusviini ja etenkin ruokaviininä mainio – paremmalta maistui ruoan kanssa kuin paljaaltaan.
Arvosana: 2.5 M 3 S

VIINI: Villa Anna Bianco
Päivämäärä: 21.1.2017
Maa: Italia
Hinta: 26.80 € (3 l)
Kuvaus: pirteä ja hedelmäinen, kuiva, keskihapokas, päärynäinen, kevyen sitruksinen, mausteinen
SopiiNautittavaksi: seurustelujuoma, noutopöytä, kasvisruoka ja salaatit, pasta ja pizza
ArvosteluMika: Tuoksu on raikkaan viheromenainen ja jonkin verran mineraalinen. Viinin ensimaku on melko hapan, minkä lisäksi viinissä on jokin melko voimakas mutta vaikeasti määriteltävä, hieman suolainen maku. Viinin maussa nousee kuitenkin esiin myös makeaa omenaa. Viini ei kuvauksestaan huolimatta ole mielestäni kovinkaan hedelmäinen vaan enemmänkin mineraalinen ja mausteinen. Voisi sopia hyvin itämaisen, mausteisen ruoan kanssa. Kenties parempi ruoka- kuin seurusteluviini. Kokonaisuutena melko erilainen ja omalaatuinen valkoviini. Ei nouse suosikikseni mutta ei ole myöskään huono.
ArvosteluSalla: Viinin tuoksu on mieto; en erota siitä mitään tiettyjä tuoksuja. Etenkin ensimaku on melko jännittävä, koska viinissä on jokin erikoinen maku. Jälkimaussa nousee esiin sitruksisuus, ja maistelun edetessä viinin sydänmakukin selkenee kirpeäksi, hieman happamaksi omenaksi. Kokonaisuus on mielestäni sopivasti perusvalkkarista poikkeava – viini ei ole liian erikoinen muttei liian tavallinenkaan.
Arvosana: 2.75 M 3.75 S

VIINI: Zafrica Winemakers Blend Chenin Blanc 2015
Päivämäärä: 4.5.2016
Maa: Etelä-Afrikka
Hinta: 8.10 € (1 l)
Kuvaus: Pehmeä ja kepeä,
kuiva, keskihapokas, kypsän sitruunainen, kevyen persikkainen, päärynäinen, hennon 	mausteinen	
SopiiNautittavaksi: salaatit ja kasvisruoka, seurustelujuoma, pasta ja pizza, rasvainen kala
url: http://www.alko.fi/tuotteet/22898/
ArvosteluMika: Viini on ensivaikutelmaltaan varsin voimakkaan makuinen. Viini on melko kuiva, hapokas ja tasaisen makuinen. En tunnista viinin kuvauksessa olevaa hedelmäisyyttä, mielestäni se on päällimmäisenä melko mineraalinen ja kuiva. Viinissä on myös hennon pistävä jälkimaku. Valkoviiniksi melko raskas juotava. Sopisi luultavasti paremmin ruuan kanssa nautittavaksi kuin paljaaltaan siemailtavaksi.
ArvosteluSalla: Ei haistellut, siirtyi suoraan juomaan. ”Melko hajuton.” Epämiellyttävä ensimaku iskee vasten kasvoja voimakkuudellaan, mutta maku muuttuu miellyttävämmäksi muutaman siemaisun jälkeen. Viini on hieman kivennäisvesimäinen. Voisi sopia kalan kanssa.
Arvosana: 2.25 M 3 S

VIINI: Chill Out Chardonnay Australia 2019
Päivämäärä: 22.3.2020
Maa: Australia
Hinta: 29.90 € (3 l)
Kuvaus: Pirteä ja hedelmäinen
kuiva, keskihapokas, sitruksinen, trooppisen hedelmäinen, hunajameloninen, kevyen yrttinen
SopiiNautittavaksi: seurustelujuoma, salaatit ja kasvisruuat, pikkusuolaiset, noutopöytä
url: https://www.alko.fi/tuotteet/551978
ArvosteluMika: Viinin tuoksu on kirpakka, mineraalinen ja hennon banaaninen. Ensivaikutelma mausta on pehmeä ja miedon banaaninen. Makuun kehittyy kuitenkin hetken kuluttua reilusti mineraalisuutta, joka nousee etusijalle alun pehmeän ja jopa makean ensivaikutelman tilalle. En oikein osaa sanoa, mikä viinissä selvästi maistuva pistävän hapokas maku on, mutta se nousee selvästi esiin – kenties se on kuvauksessa mainittua yrittisyyttä? Lisäksi viinin vahva sitruunaisuus nousee esiin ja korostaa viinin kuivuutta. Kokonaisuutena suosittelisin tätä ennemmin ruoka- kuin seurustelujuomaksi. Ei mitenkään erityisen säväyttävä viini, vaan lähinnä harmaata keskikastia.
ArvosteluSalla: Tuoksu on raikas ja pirteän hedelmäinen. Ensimaussa tuntuu vahvasti makeahko banaani ja kypsä hedelmäisyys, mutta maku laimenee hivenen mineraalisemmaksi ja kuivemmaksi. Mielestäni viini sopii hyvin sekä seurusteluun että ruokajuomaksi. 
Arvosana: 2.75 M 3.5 S

VIINI: Cono Sur Bicicleta Riesling 2019
Päivämäärä: 19.1.2020
Maa: Chile
Hinta: 33.79 € (3 l)
Kuvaus: Pirteä ja hedelmäinen
kuiva, hapokas, sitruksinen, nektariininen, päärynäinen, kevyen yrttinen, kukkainen
SopiiNautittavaksi: salaatit ja kasvisruoka, seurustelujuoma, vähärasvainen kala, kana ja kalkkuna
url: https://www.alko.fi/tuotteet/582198
ArvosteluMika: Ensivaikutelma viinin tuoksusta kevyen mineraalinen, kirpakka ja hivenen sitruunainen. Maku on todella kirpakka, melko kuiva ja vahvan mineraalinen. En tunnista viinistä sen kuvauksessa olevaa hedelmäisyyttä, sillä viinin vahva hapokkuus suorastaan peittää muut maut alleen. Maku kylläkin tuntuu pehmenevän viinin lämmetessä (ja lisää maistellessa). Kokonaisuutena tämä on hieman liian kuiva minun makuuni ainakin paljaaltaan juotavaksi. Uskon, että viini voisi olla hyvä kumppani ainakin kalalle.
ArvosteluSalla: Viinissä on raikas, hieman mineraalinen ja vetisen hedelmäinen tuoksu, ja maku noudattelee samaa linjaa. Viinissä kepeys ja kuivuus ovat mukavasti tasapainossa. Mieto yrttisyys nousee esiin jälkimaussa. Kokonaisuutena viini on melko mutkaton muttei kuitenkaan tylsä, ja se soveltuu monenlaisten kepeämpien ruokien kumppaniksi sekä hyvin myös sellaisenaan nautittavaksi.
Arvosana: 3.75 S 2.75 M

VIINI: Parra Organix Cerdejo Chardonnay 2018
Päivämäärä: 28.10.2019
Maa: Espanja
Hinta: 17.90 € (1.5 l)
Kuvaus: Pirteä ja hedelmäinen
kuiva, keskihapokas, sitruksinen, persikkainen, kevyen päärynäinen, hennon valkoherukkainen
SopiiNautittavaksi: seurustelujuoma, salaatit ja kasvisruoka, vähärasvainen kala, pikkusuolaiset
url: https://www.alko.fi/tuotteet/530558
ArvosteluSalla: Tuoksu on raikkaan ja kirpakan hedelmäinen ja herättää positiivisia odotuksia maun suhteen. Itse maku jää kuitenkin harmillisen vetiseksi ja tasapaksuksi. Siinä tuntuu hieman hapokkuutta ja häivähdyksiä hedelmäaromeista, mutta siinä ei ole juurikaan tarttumapintaa. Viinin maku on hyvin huomiota herättämätön, joten se ei varmastikaan riitele minkäänlaisten ruokien tai sosiaalisten tilanteiden kanssa. Varsinaiseksi nautiskelujuomaksi tästä ei kuitenkaan valitettavasti ole.
Arvosana: 2 S

VIINI: Settesoli Pinot Grigio Organic 2018
Päivämäärä: 08.02.2020
Maa: Italia, Sisilia
Hinta: 32.90 (3 l)
Kuvaus: Pirteä ja hedelmäinen
kuiva, keskihapokas, hunajameloninen, omenainen, sitruksinen, kukkainen, hennon mausteinen
SopiiNautittavaksi: salaatit ja kasvisruoka, seurustelujuoma, kana ja kalkkuna, noutopöytä
url: https://www.alko.fi/tuotteet/571658
ArvosteluMika: Ensivaikutelma tuoksusta on kuiva, mineraalinen ja sitruksinen. Lisäksi tuoksussa tosiaan on myös kukkaisuutta. Ensivaikutelma mausta on yllättävän kepeä ja vahvan kukkainen. Maussa on kuitenkin myös selvää mineraalisuutta, mikä tuo mielenkiintoista kontrastia kukkaisuudelle. Olen samaa mieltä siitä, että viini on jonkin verran vetinen. Minun makuuni viini saisi olla hieman hedelmäisempi ja täyteläisempi. Viini on kuitenkin selkeästi enemmän suun makuinen, kuin aiempi (edellisen vuosikerran) arvostelu antaa ymmärtää. Tämä ei edelleenkään olisi kovin vahva valinta seurustelujuomaksi, mutta esim. kasvisruuan kumppaniksi voisin suositella tätä.
ArvosteluSalla: Tuoksu on raikas, hieman mineraalinen ja kukkainen. Maku on hyvin mieto ja pehmeä, mutta siinä on kuitenkin havaittavissa kukkaisuutta ja hivenen kirpakkaa hedelmäisyyttä. Maussa on myös vetisyyttä, ja se on kaiken kaikkiaan hyvin mieto ja kepeä. Jälkimaussa tuntuu myös hieman yrttisyyttä. Kokonaisuutena viini on melko huomiota herättämätön, joten se sopinee erityisen hyvin esimerkiksi illanistujaisiin sekä erilaisten kevyempien ruokien kumppaniksi.
Arvosana: 3 M S
